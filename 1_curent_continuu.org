* Concepte de baza

** Electricitate statică

Cu secole în urmă, a fost descoperit faptul că anumite tipuri de
materiale se atrag misterios după au fost frecate unul de celălalt. De
exemplu: după frecarea unei bucăţi de mătase de o bucată de sticlă, cele
două materiale vor tinde să se lipească unul de celălalt. Într-adevăr,
există o forţă de atracţie ce acţionează chiar şi atunci când cele două
materiale sunt separate unul de celălalt:

#+CAPTION: atracţie între două corpuri încărcate cu sarcină electrică
[[./poze/00001.png]]

Sticla şi mătasea nu sunt singurele materiale ce se comportă asfel.
Oricine s-a frecat vreodată de un balon din latex s-a confruntat cu
exact acelaşi fenomen atunci când a observat că balonul tinde să se
lipească de el/ea. Parafina şi mătasea sunt o altă pereche de materiale
recunoscute de către experimentatori ca manifestând forţe de atracţie
după ce au fost frecate unul de celălat:

#+CAPTION: atracţie între două corpuri încărcate cu sarcină electrică
[[./poze/00002.png]]

Acest fenomen a devenit şi mai interesant după ce a fost descoperit
faptul că materiale identice, după ce au fost frecate cu un material
corespunzător, se resping întotdeauna:

#+CAPTION: respingere între două corpuri încărcate cu sarcină electrică
[[./poze/00003.png]]

A fost de asemenea observat faptul că o bucată de sticlă frecată cu
mătase adusă în apropierea unei bucăţi de parafină frecată cu lână,
conduce la fenomenul de atracţie dintre cele două materiale:

#+CAPTION: atracţie între două corpuri încărcate cu sarcină electrică
[[./poze/00004.png]]

Mai mult decât atât, s-a descoperit că orice material care posedă
proprietăţi de atracţie sau respingere după frecare, poate fi clasificat
într-una din cele două categorii: atras de sticlă şi respins de
parafină, sau respins de sticlă şi atras de parafină. Fie prima, fie a
doua posibilitate: nu s-au găsit materiale care să fie atrase sau
respinse atât de sticlă cât şi de parafină, sau care să reacţioneze faţă
de una fără să reacţioneze faţă de cealaltă.

O atenţie sporită a fost îndreptată spre materialele folosite pentru
frecare. S-a descoperit că după frecarea a două bucăţi de sticlă cu două
bucăţi de mătase, atât bucăţile de sticlă cât şi bucăţile de mătase se
resping reciproc:

#+CAPTION: respingere între două corpuri din materiale identice
#+CAPTION: încărcate cu sarcină electrică
[[./poze/00005.png]]

Acest lucru era foarte straniu. Până la urmă, niciunul dintre aceste
materiale nu era vizibil modificat în urma frecării, dar cu siguranţă se
comportau diferit după frecare decât înainte. Oricare ar fi fost
schimbarea ce avea loc pentru a determina atracţia sau respingerea
acestor materiale unul de celălalt, era una invizibilă.

Unii experimentatori au speculat existenţa „fluidelor” invizible ce se
deplasează de pe un obiect pe celălalt în timpul frecării, şi că aceste
„fluide” induc o forţă fizică pe o anumită distanţă. Charles Dufay a
făcut parte din primii experimentatori ce au demonstrat existenţa
categorică a două tipuri de schimbări ca urmare a frecării împreună
dintre două tipuri de obiecte. Existenţa a mai mult de un singur tip de
schimbare suferită de aceste materiale, era evidentă din faptul că
rezultau două tipuri de forţe: /atracţie/ şi /respingere/. Transferul
ipotetic de fluid a devenit cunoscut sub numele de /sarcină/.

Un cercetător renumit, Benjamin Franklin, ajunge la concluzia existenţei
unui singur tip de fluid ce se deplasează între obiectele frecate, şi că
cele două „sarcini” diferite nu sunt decât fie un exces, fie o
deficienţă din exact acelaşi fluid. Dupa ce a experimentat cu parafină
şi lână, Franklin a sugerat că lâna neprelucrată transferă o parte din
acest fluid invizibil de pe parafina netedă, ducând la un exces de fluid
pe lână, şi un deficit de fluid pe parafină. Diferenţa rezultată de
conţinut în lichid dintre cele două obiecte ar cauza prin urmare o forţă
de atracţie, datorită faptului că fluidul încercă să-şi recapete
echilibrul existent anterior între cele două materiale.

Postularea existenţei unui singur „fluid” ce era fie câştigat, fie
pierdut în timpul frecării, se potrivea cel mai bine comportamentului
observat: că toate aceste materiale se împărţeau simplu într-una din
cele două categorii atunci când erau frecate, şi cel mai important, că
cele două materiale active frecate unul de celălalt /se încadrau
întotdeauna în categorii opuse/, fapt evidenţiat de atracţia inevitabilă
dintre cele două materiale. În alte cuvine, nu s-a întâmplat niciodată
ca două materiale frecate unul de celălalt, să devină /amândouă/ în
acelaşi timp fie pozitive, fie negative.

După speculaţiile lui Franklin legate de îndepărtarea „fluidului” de pe
parafină cu ajutorul lânei, sarcina ce avea să fie asociată cu parafina
frecată a devenit cunoscută sub denumirea de „negativă” (pentru
presupusa deficienţă de fluid), iar tipul de sarcină asociat cu lâna
frecată a devenit cunoscută ca fiind „pozitivă” (pentru presupusul exces
de fluid). Această conjunctură inocentă va cauza multe bătăi de cap
celor ce vor studia electricitatea în viitor!

Măsurători precise ale sarcinii electrice au fost efectuate de către
fizicianul francez Charles Coulomb în anii 1780, cu ajutorul unui
dispozitiv numit /balanţă de torsiune/, măsurând forţa generată între
două obiecte încărcate din punct de vedere electric. Rezultatele muncii
lui Coulomb au dus la dezvoltarea unităţii de măsură pentru sarcina
electrică, şi anume /coulombul/. Dacă două corpuri „punctiforme”
(corpuri ipotetice fără suprafaţă) sunt încărcate cu o sarcină egală de
1 coulomb şi plasate la 1 metru distanţă, ar genera o forţă de atragere
(sau de respingere, în funcţie de tipul sarcinilor) de aproximativ 9
miliarde de newtoni. Definiţia operaţională a unui coulomb, ca şi
unitate a sarcinii electrice (în termeni de forţă generată între cele
două puncte încărcate cu sarcină electrică), s-a descoperit că este
egală cu un exces sau o deficienţă de aproximativ
6.250.000.000.000.000.000 (6.25 x 10^{18} de electroni. Sau invers, un
electron are o sarcină de aproximativ 0.00000000000000000016 coulombi
(1,6 x 10^{-19}). Prin faptul că electronul este cel mai mic purtător de
sarcină electrică cunoscut, această ultimă valoare a sarcinii pentru
electron a fost desemnată ca /sarcina electrică elementară/.

Mult mai târziu se va descoperi faptul că acest „fluid” este defapt
compus din bucăţi mici de materie numite /electroni/, denumiţi asfel
după cuvântul antic grecesc dat chihlimbarului: un alt material ce
manifestă proprietăţi electrice când este frecat de lână. Experimentele
realizate de atunci au relevat faptul că toate obiectele (corpurile)
sunt compuse din „blocuri” extrem de mici, denumite /atomi/, iar aceşti
atomi la rândul lor sunt compuşi din componente şi mai mici, denumite
/particule/. Cele trei particule fundamentale regăsite în compoziţia
majorităţii atomile poartă denumirea de /protoni/, /neutroni/ şi
/electroni/. Deşi majoritatea atomilor sunt o compoziţie de protoni,
neutroni şi electroni, nu toţi atomii au neutroni; un exemplu este
isotopul de protiu (_{1}H^{1}) al hidrogenului, ce reprezintă forma cea
mai uşoară şi mai răspândită a hidrogenului, cu doar un singur proton şi
un singur electron. Atomii sunt mult prea mici pentru a fi văzuţi, dar
dacă am putea privi unul, ar arăta cam aşa:

#+CAPTION: structura unui atom
[[./poze/00006.png]]

Chiar dacă fiecare atom dintr-un material tinde să rămână o unitate, în
realitate există mult spatiu liber între electroni şi „ciorchinele” de
protoni şi neutroni din mijloc

Acest model brut este cel al carbonului, cu 6 protoni, 6 neutroni şi 6
electroni. În oricare atom, protonii şi neutronii sunt foarte strâns
legaţi între ei, ceea ce reprezintă o calitatea importantă. Masa strâns
legată de protoni şi neutroni din centrul unui atom poartă denumirea de
/nucleu/, iar numărul de protoni din nucleul unui atom, determină
identitatea elementului: dacă schimbăm numărul protonilor din nucleul
unui atom, schimbăm implicit şi tipul atomului. De fapt, dacă am putea
îndepărta trei protoni din nucleul unui atom de plumb, am realiza visul
etern al alchimiei, transformarea plumbului în aur. Legătura strânsă a
protonilor de nucleu este responsabilă de stabilitatea elementelor
chimice, şi de neputinţa alchimiştilor de a-şi îndeplini visul.

Neutronii au o influenţă mult mai mică asupra caracterului chimic şi a
identităţii atomului faţă de protoni, cu toate că sunt la fel de greu de
scos sau adăugat din nucleu, datorită legăturii lor puternice. În cazul
adaugării sau câştigării unui neutron, atomul îşi menţine aceeiaşi
identitate chimică, dar va avea loc o modificară uşoară a masei sale, şi
ar putea dobândi proprietăţi /nucleare/ ciudate precum radioactivitatea.

Totuşi, electronii posedă o libertate de mişcare în cadrul atomului
semnificativ mai mare decât cea a protonilor şi neutronilor. Aceştia pot
fi mutaţi de pe poziţiile lor (sau pot chiar părăsi atomul cu totul!) de
o energie mult mai mică decât cea necesară îndepărtării particulelor din
nucleu. Dacă se întâmplă acest lucru, atomul îşi păstrează proprietăţile
sale chimice, dar apare un dezechilibru important. Electronii şi
protonii sunt unici prin faptul că sunt atraşi unii de ceilalţi la
distanţă. Este acea atracţie la distanţă responsabilă de atracţia în
urma frecării corpurilor, unde electronii sunt îndepărtaţi de atomii lor
originali şi ajung pe atomii unui alt corp.

Electronii tind să respingă alţi electroni la distanţă, precum este şi
cazul protonilor cu alţi protoni. Singurul motiv pentru care protonii se
atrag în nucleul atomului se datorează unei forţe mult mai puternice,
numită /forţa nucleară tare/ ce îşi face simţit efectul doar pe distanţe
foarte scurte. Datorită acestui efect de atracţie/respingere între
particulele individuale, spuem că electronii şi protonii au sarcini
electrice opuse. Adică, fiecare electron are o sarcină negativă, şi
fiecare proton are o sarcină pozitivă. În număr egal în cadrul unui
atom, îşi neutralizează unul altuia prezenţa, asfel încât sarcina
electrică netă a atomului este zero. De aceea imaginea atomului de
carbon are şase electroni: pentru a balanse sarcina electrică a celor
şase protoni din nucleu. Dacă pleacă electroni, sau vin electroni în
plus, sarcina netă a atomului va suferi un dezechilibru, lăsând atomul
„încârcat” în ansablu, şi ducând la interacţiunea acestuia cu particule
sau alţi atomi încărcaţi din apropiere. Neutronii nu sunt nici atraşi
dar nici respinşi de către electroni, protoni, sau alţi neutroni, prin
urmare se spune că ei nu au sarcină electrică.

Procesul de adăugare sau de plecare a electronilor este exact ceea ce se
întâmplă atunci când anumite combinaţii de materiale sunt frecate unele
de celelalte: electronii din atomii unu material sunt forţaţi prin
frecare să-şi părăsească atomii, şi să ajungă pe atomii unui alt
material. Cu alte cuvinte, electronii reprezintă „fluidul” lui Benjamin
Franklin despre care vorbeam mai sus.

Rezultatul dezechilibrului acestui „fluid” (electroni) dintre obiecte
poartă numele de /electricitate statică/. Se numeşte „statică”, pentru
că electronii mutaţi de pe un material pe altul tind să rămână
staţionari. În cazul parafinei şi a lânei, s-a determinat printr-o serie
de experimente, că electronii din lână sunt transferaţi pe atomii din
parafină, ceea ce este exact opusul ipotezei lui Franklin! În onoarea
lui Franklin, ce a desemnat sarcina parafinei ca fiind „negativă”, şi pe
cea a lânei ca fiind „pozitivă”, spunem că electronii posedă o sarcină
„negativă”. Asfel, un obiect a cărui atomi au primit un surplus de
electron, se spune că este încărcat „negativ”, pe când un obiect a
căruit atomi au pierdut electroni se spune că este încărcat „pozitiv”,
cu toate că aceste denumiri sunt uşor de încurcat. În momentul în care a
fost descoperită adevărata natură a „fluidului” electric, nomenclatura
moştenită de la Franklin legată de sarcina electrică era prea adânc
înrădăcinată ca să mai poată fi schimbată cu uşurinţă, prin urmare, a
rămas la fel până în zilele noastre.

Michael Faraday a demonstrat (1832) că electricitatea statică este
asemenea celei produse de o baterie sau un generator. Electricitatea
statică este în mare parte o bătaie de cap. La praful de puşcă se adaugă
grafit pentru prevenirea aprinderii accidentale datorită electricităţii
statice. Cauzează pagube circuitelor semiconductoare. Deşi este posibilă
construirea motoarelor alimentate la tensiune înaltă şi curent scăzut
carcteristic electricităţii statice, nu este economic. Cele câteva
aplicaţii practice ale acestui tip de electricitate sunt xerografia,
filtrul de aer electrostatic, şi generatorul Van de Graaf de tensiune
înaltă.

Sumar:

-  Toate materialele sunt făcute din „blocuri” numite /atomi/
-  Toţi atomii în mediul lor natural conţin particule numite
   /electroni/, /protoni/ şi /neutroni/, cu excepţia isotopului de
   protiu (_{1}H^{1}) al hidrogenului
-  Electronii au o sarcină electrică negativă (-)
-  Protonii au o sarcină electrică pozitivă (+)
-  Neutronii nu posedă nicio sarcină electrică
-  Electronii pot fi îndepărtaţi de atomi mult mai uşor decât protonii
   şi neutronii
-  Numărul protoniilor din nucleu determină identitatea atomului ca şi
   element unic

** Conductori, dielectrici şi deplasarea electronilor

Electronii diferitelor tipuri de atomi posedă grade diferite de
libertate. În cazul unor tipuri de materiale, precum metalele,
electronii de la marginea atomilor prezintă legături atât de slabe încât
se deplasează haotic în spaţiul dintre atomii materialului respectiv sub
simpla influenţă a temperaturii camerei. Pentru că aceşti electroni
practic nelegaţi sunt liberi să-şi părăsească atomii şi să plutească în
spaţiul dintre atomii învecinaţi, sunt adesea denumiţi /electroni
liberi/.

În alte tipuri de materiale, precum sticla, electronii atomilor au o
libertate de mişcare foarte restrânsă. Chiar dacă forţe exterioare,
precum frecatul fizic al materialului, poate forţa o parte din aceşti
electroni să-şi părăsească atomii respectivi pentru a ajunge pe atomii
unui alt material, aceştia nu se mişcă totuşi foarte uşor între atomii
aceluiaşi material.

Această mobilitate a electronilor în cadrul unui material poartă numele
de /conductivitate/. Conductivitatea este determinată de tipul atomilor
existenţi într-un material (numărul protonilor din nucleul atomului
determinându-i identitatea chimică) şi modul în care atomii sunt legaţi
unul de celălalt. Materialele cu o mobilitate ridicată a electronilor
(mulţi electroni liberi) se numesc /conductoare/, pe când materialele cu
o mobilitate scăzută a electronilor (puţini electroni liberi sau deloc)
se numesc /dielectrice/ (materiale izolatoare).

Câteva exemple comune de conductori şi dielectrici:

*Conductori:*

-  argint
-  cupru
-  aur
-  aluminiu
-  fier
-  oţel
-  alamă
-  bronz
-  mercur
-  grafit
-  apă murdară
-  beton

*Dielectrici:*

-  sticlă
-  cauciuc
-  ulei
-  asfalt
-  fibră de sticlă
-  porţelan
-  ceramică
-  cuarţ
-  bumbac (uscat)
-  hârtie (uscată)
-  plastic
-  aer
-  diamant
-  apă pură

Trebuie înţeles faptul că nu toate materialele conductoare au acelaşi
nivel de conductivitate, şi nu toţi dielectricii impun o rezistenţă
egală mişcării electronilor. Conductivitatea electrică este analoagă
transparenţei materialelor la lumină: materialele ce „conduc” cu
uşurinţă lumina se numesc „transparente”, pe când cele ce nu o fac, se
numesc „opace”. Dar, nu toate materialele transparent conduc lumina în
aceeiaşi măsură. Sticla de geam esta mai bună decât majoritatea
plasticurilor, şi cu siguranţă mai bună decăt fibra de sticlă „curată”.
Acelaşi lucru este valabil şi în cazul conductorilor electrici, unii
sunt mai buni decât alţii.

De exemplu, argintul este cel mai bun conductor din această listă,
oferind o trecere mai uşoară electronilor precum niciun alt material
enumerat nu o face. Apa murdară şi betonul sunt şi ele trecute ca şi
materiale conductoare, dar acestea sunt mult sub nivelul oricăruit metal
din punct de vedere al conductivităţii.

Dimensiunea fizică afectează de asemenea conductivitatea. De exemplu,
dacă luăm două fâşii din acelaşi material conductiv - una subţire, alta
groasă - cea groasă se va dovedi un conductor mai bun decât cea subţire
la o aceeiaşi lungime. Dacă luăm o altă pereche de fâşii - de data
aceasta amândouă cu aceeiaşi, dar una mai scurtă decât cealaltă - cea
scurtă va oferi o trecere mai uşoară a electronilor faţă de cea lungă.
Acest lucru este analog curgerii apei printr-o ţeavă: o ţeavă groasă
oferă o trecere mai uşoară decât una subţire, iar o ţeavă scurtă esta
mai uşor de parcurs de apă decât o ţeavă lungă, toate celelalte
dimensiuni fiind egale. (Atenţie! deplasarea electronilor într-un
conductor nu este analoagă curgerii apei. Electronii nu curg. Aceasta
este o simplă analogie folosită pentru o mai bună înţelegere a efectelor
ce au loc la trecerea curentului printr-un conductor.)

Trebuie de asemenea înţeles faptul că unele materiale îşi modifică
proprietăţile electrice în diferite situaţii. De exemplu, sticla este un
foarte bun dielectric la temperatura camerei ^{1}, dar devine
conductoare atunci când este încălzită la o temperatură foarte înaltă.
Gaze precum aerul, în mod normal materiale dielectrice, devin de
asemenea conductoare atunci când sunt aduse la temperaturi foarte
ridicate. Majoritatea metalelor devin conductoare mai slabe atunci când
sunt încălzite, şi mai bune atunci când sunt răcite. Multe materiale
conductoare devin conductoare perfecte (fenomenul poartă denumirea de
/supraconductivitate/) la temperaturi extrem de scăzute.

Deşi în mod normal deplasarea electronilor „liberi” dintr-un conductor
este aleatoare, fără vreo direcţie sau viteză particulară, electronii
pot fi influenţaţi să se deplaseze într-un mod coordonat printr-un
material conductiv. Această deplasare uniformă a electronilor poartă
denumirea de /electricitate/, sau /curent electric/. Pentru a fi mai
precişi, s-ar putea numi electricitate /dinamică/, în contrast cu
electricitatea /statică/, ce reprezintă o acumulare de sarcină electrică
nemişcată. Asemenea curgerii apei prin spaţiul liber al unei ţevi,
electronii sunt liberi să se mişte prin spaţiul liber din interioriul şi
dintre atomi unui conductor. Conductorul poate părea că este solid
atunci când îl privim, dar oricare material compus în marea lui parte
din atomi, este în mare parte gol! Analogia curgerii lichidului se
potriveşte aşa de bine încât deplasarea electronilor printr-un conductor
este adesea denumită „curgere”.

Trebuie să facem o observaţie importantă. Mişcându-se uniform printr-un
conductor, fiecare electron îl împinge pe cel de lângă el, asfel încât
toţi electronii se mişcă împreună precum un grup. Punctul de plecare şi
cel final al mişcării unui electron printr-un conductor electric este
atins practic instant, dintr-un capăt în celălalt al conductorului,
chiar dacă viteza de deplasare a fiecărui electron în parte este mică. O
analogie aproximativă este cea a unui tub umplut dintr-un capăt în
celălalt cu mărgele:

#+CAPTION: analogia tubului umplut cu mărgele
[[./poze/00007.png]]

Tubul este plin de mărgele, precum un conductor este plin de electroni
liberi, pregătiţi să fie puşi în mişcare de o influenţă externă. Dacă o
singură mărgea este introdusă brusc în acest tub plin prin partea
stângă, o alta va ieşi instant pe partea cealaltă. Chiar dacă fiecare
mărgea a parcurs doar o distanţă scurtă, transferul de mişcare prin tub
este practic instant (din partea stângă înspre capătul din dreapta),
oricât ar fi tubul de lung. În cazul electricităţii, efectul de ansamblu
dintr-un capăt în celălalt al conductorului are loc la viteza
luminii^{2}. Fiecare electron în parte însă, se deplasează prin
conductor la o viteza /mult/ mai mică.

Dacă dorim ca electronii să se deplaseze pe o direcţie anume, trebuie să
la punem la dispoziţie traseul respeciv, precum un instalator trebuie să
instaleze conductele de apă necesare pentru aprovizionarea cu apă. În
acest scop, /firele/ sunt confecţionate din metale bune conductoarea de
electricitate precum cuprul sau aluminiul, într-o mare varietatea de
dimensiuni.

Ţineţi minte că electronii se pot deplasa doar atunci când au
oportunitatea de a se mişca în spaţiul dintre atomii unui material.
Acest lucru înseamnă că există curent electric /doar/ acolo unde există
o traiectorie continuă din material conductiv ce permite deplasarea
electronilor. În analogia cu mărgelele, acestea pot fi introduse prin
partea stângă a tubului (şi ieşi pe partea dreaptă), doar dacă tubul
este deschis la celălalt capăt pentru a permite ieşirea mărgelelor. Dacă
tubul este închis la capătul din dreapta, mărgelele se vor „aduna” în
tub, iar „curgerea” lor nu va avea loc. Acelaşi lucru se poate spune
despre curentul electric: curgerea continuă a curentului necesită un
drum neîntrerup pentru a permite deplasarea. Putem ilustra acest lucru
prin următorul desen:

#+CAPTION: drum electric neîntrerupt
[[./poze/00008.png]]

O linie subţire, continua (precum cea de sus) reprezintă simbolul
convenţional pentru o porţiune continuă de fir^{3} (electric). Din
moment ce firul este compus din material conductiv, precum cuprul,
atomii conţinuţi în acesta posedă mulţi electroni liberi ce se pot
deplasa cu uşurinţă în interiorul firului. Dar, nu va exista niciodată o
deplasarea continuă sau uniformă a electronilor prin acest fir dacă nu
au de unde să vină şi încotro să se îndrepte. Să presupunem prin urmare
o „Sursă” şi o „Destinaţie” a electronilor:

#+CAPTION: drum electric neîntrerupt plus sursa si destinatie
[[./poze/00009.png]]

Acum, cu Sursa împingând noi electroni pe fir prin partea stângă,
curgerea^{4} electronilor prin fir este posibilă (indicată de săgeţi).
Dar, această curgere va fi întreruptă în cazul în care calea formată de
firul conductor este întreruptă:

#+CAPTION: drum electric întrerupt
[[./poze/00010.png]]

Întrucât aerul este un dielectric (material izolator), iar spaţiul
dintre cele două fire este ocupat de aer, calea ce era înainte continuă,
acum este întreruptă, iar electronii nu se pot deplasa de la Sursă la
Destinaţie. Această situaţie este asemănătoare tăierii conductei de apă
în două şi astupării celor două capete: apa nu poate curge dacă nu are
pe unde să iasă din ţeavă. În termeni electrici, atunci când firul era
format dintr-o singură bucată avea condiţia de /continuitate/ electrică,
iar acum, după tăierea şi separarea firului în două, acea continuitatea
este întreruptă.

Dacă ar fi să luam un alt fir ce duce spre Destinaţie şi pur şi simplu
am face contact fizic cu firul ce duce spre Sursă, am avea din nou o
cale continuă pentru curgerea electronilor. Cele două puncte din
diagramă reprezintă contactul fizic (metal-metal) dintre cele două fire:

#+CAPTION: drum electric întrerupt, refacut cu un alt fir
[[./poze/00011.png]]

Acum avem continuitate dinspre Sursă, prin noua conexiune, în jos, în
dreapta, şi apoi în sus, spre Destinaţie. Acest aranjament este analog
instalării unui teu într-o înstalaţie de apă pentru dirijarea apei prin
această nouă ţeavă, spre destinaţie. Atenţie, segmentul de fir întrerup
nu conduce curent electric pentru că nu mai face parte dintr-un drum
complet de la Sursă spre Destinaţie.

Este interesant de observat că la trecerea acestui curent electric prin
fir, nu apare nicio „îmătrânire” a firului, în contrast cu ţevile de apă
care sunt eventual corodate în timp datorită curgerii apei. Electronii
întâmpină într-adevăr un anumit grad de rezistenţă la mişcare, iar
această rezistenţă generează căldură într-un conductor. Acesta este însă
un topic ce-l vom discuta pe larg mai târziu.

Sumar:

-  În /conductori/, electronii din învelişurile superioare ale atomilor
   se pot deplasa cu uşurinţă, iar aceştia sunt denumiţi /electroni
   liberi/
-  În /dielectrici/, electronii din înveluşurile superioare nu au
   aceeiaşi libertate de mişcare
-  Toate metalele sunt conductive din punct de vedere electric
-  /Electricitatea dinamică/, sau /curentul electric/, reprezintă
   mişcarea uniformă a electronilor printr-un conductor.
-  /Electricitatea statică/ este imobilă (în cazul unui dielectric),
   sarcină electrică fiind acumulată fie printr-un exces sau o
   deficienţa de electroni dintr-un corp. De obicei este formată prin
   separare de sarcină atunci când două obiecte sunt aduse în contact şi
   apoi despărţite
-  Pentru ca electronii să curgă continuu (la nesfârşit) printr-un
   conductor, este necesară existenţă unui drum complet şi neîntrerup
   pentru a facilita atât intrarea cât şi ieşirea electronilor din acel
   conductor

** Circuite electrice

#+CAPTION: http://www.flickr.com/photos/judybaxter/2656574939/sizes/l/
[[poza\_meniu2]]

Poate vă întrebaţi cum este posibil ca electronii să se deplaseze
continuu într-o direcţie uniformă prin fire dacă nu am lua în
considerare aceste Surse şi Destinaţii ipotetice. Pentru ca aceste
idealizări să funcţioneze, ambele ar trebui să posede o capacitate
infinită pentru a putea susţine o curgere continuă a electronilor!
Folosind analogia cu mărgelele şi tubul, sursa de mărgele şi destinaţia
acestora ar trebui să fie infinit de mari pentru a conţine o cantitate
suficientă de mărgele necesară „curgerii” lor continue.

Răspunsul acestui paradox se regăseşte în conceptul de /circuit/: o
buclă continuă şi neîntreruptă pentru curgerea electronilor. Dacă luăm
un fir, sau mai multe fire puse cap la cap, şi îl aranjăm sub formă de
buclă, asfel încât să formeze un drum continuu, curgerea uniformă a
electronilor fără ajutorul surselor şi destinaţiilor ipotetice de mai
sus, este posibilă:

#+CAPTION: bucla - ciruit electric
[[./poze/00012.png]]

În cadrul acestui circuit în sensul acelor de ceasornic, fiecare
electron împinge electronul din faţa lui, ce împinge electronul din faţa
lui, şi aşa mai departe, precum un circuit din mărgele. Asfel, putem
susţine o deplasare continuă a electronilor fără a recurge la suresele
şi destinaţiile infinite (sures teoretice). Tot ceea ce avem nevoie este
prezenţa unei motivaţii pentru aceşti electroni, lucru ce-l vom discuta
în următoarea secţiune din acest capitol.

Trebuie realizat faptul că este la fel de importantă continuitatea
circuitului precum în cazul firului conductor analizat mai sus. La fel
ca şi în acel exemplu, orice întrerupere a circuitului opreşte curgerea
(deplasarea) electronilor:

#+CAPTION: ciruit electric întrerupt
[[./poze/00013.png]]

Un principiu important de reţinut este că /nu contează locul
întreruperii/. Orice discontinuitate din circuit va întrerupe curgerea
electronilor prin întreg circuitul. O curgere continuă a electronilor
prin circuit poate fi realizată doar dacă există un circuit continuu şi
neîntrerupt printr-un material conductiv prin care aceştia să se poată
deplasa.

#+CAPTION: ciruit electric întrerupt 2
[[./poze/00014.png]]

Sumar:

-  Un /circuit/ este o buclă de material conductiv ce permite
   electronilor curgerea continuă fără început sau sfârşit
-  Întreruperea unui circuit înseamnă că elementele sale conductoarea nu
   mai formează un drum complet, iar curgerea continuă a electronilor nu
   mai poate avea loc
-  Locul întreruperii este irelevant în ceea ce priveşte capacitatea
   circuitului de a susţine curgerea electronilor. Orice întrerupere,
   /oriunde/ în circuit împiedică curgerea electronilor prin acesta

** Tensiunea şi curentul

Precum am menţionat mai sus, doar un drum continuu (circuit) nu este
suficient pentru a putea deplasa electronii: avem de asemenea nevoie de
un mijloc de „împingere” a lor prin circuit. La fel ca mărgelele
dintr-un tub sau apa dintr-o ţeavă, este nevoie de o forţă de influenţă
pentru a începe curgerea. În cazul electronilor, această forţă este
aceeiaşi ca şi în cazul electricităţii statice: forţa produsă de un
dezechilibru de sarcină electrică.

Dacă luăm exemplul parafinei şi lânei frecate împreună, vedem că
surplusul de electroni de pe parafină (sarcină negativă) şi deficitul de
electroni de pe lână (sarcină pozitivă) crează un dezechilibru de
sarcină între cele două. Acest dezechilibru se manifestă printr-o forţă
de atracţie între cele două corpuri:

#+CAPTION: forţa de atracţie dintre două obiecte frecate între ele
[[./poze/00015.png]]

Dacă introducem un fir conductor între cele două corpuri încărcate din
punct de vedere electric, vom observa o curgere a electronilor prin
acesta datorită faptului că electronii în exces din parafină trec prin
fir înapoi pe lână, restabilind dezechilibrul creat:

#+CAPTION: restabilirea echilibrului dintre doua corpuri frecate prin
#+CAPTION: introducerea unui conductor electric
[[./poze/00016.png]]

Dezechilibrul dintre numărul electronilor din atomii parafinei şi cei ai
lânei crează o forţă între cele două materiale. Neexistând niciun drum
prin care electronii se pot deplasa de pe parafină înapoi pe lână, tot
ce poate face această forţă este să atrage cele două corpuri împreună.
Acum că un conductor conectează cele două corpuri totuşi, această forţă
va face ca electronii să se deplaseze într-o direcţie uniformă prin fir,
chiar dacă numai pentru un scurt moment, până îm momentul în care
sarcina electrină este neutralizată în această zona (restabilirea
echilibrului), iar forţa dintre cele două materiale se reduce.

Sarcina electrică formată prin frecarea celor două materiale reprezintă
stocarea unei anumite cantităţi de energie. Această energie este
asemănătoare energiei înmagazinate într-un rezervor de apă aflat la
înălţime, umplut cu ajutorul unei pompe dintr-un bazin aflat la un nivel
mai scăzut:

#+CAPTION: pomparea apei dintr-un bazin într-un rezervor
[[./poze/00017.png]]

Influenţa gravitaţiei asupra apei din rezervor dă naştere unei forţe ce
tinde să deplaseze apa spre nivelul inferior. Dacă construim o ţeavă de
la rezervor spre bazin, apa va curge sub influenţa gravitaţiei din
rezervor prin ţeavă spre bazin:

#+CAPTION: curgerea apei din rezervor prin ţeavă spre bazin
[[./poze/00018.png]]

Este nevoie de o anumită energie pentru pomparea apei de la un nivel
inferior (bazin) la unul superior (rezervor), iar curgerea apei prin
ţeavă înapoi la nivelul iniţial constituie eliberarea energiei
înmagazinată prin pomparea precedentă

Dacă apa este pompată la un nivel şi mai ridicat, va fi necesară o
energie şi mai mare pentru realizarea acestui lucru, prin urmare, va fi
înmagazinată o energie şi mai mare, şi de asemenea, va fi eliberată o
energie mai mare decât în cazul precedent

#+CAPTION: curgerea apei din rezervor prin ţeavă spre bazin, nivele
#+CAPTION: diferite de energie
[[./poze/00019.png]]

Electronii nu sunt foarte diferiţi. Dacă frecăm parafina şi lâna
împreună, „pompăm” electronii de pe „nivelurile” lor normale, dând
naştere unei condiţii în care există o forţă între parafină şi lână,
datorită faptului că electronii încearcă să-şi recâştige vechile poziţii
(şi echilibru în cadrul atomilor respectivi). Forţa de atragere a
electronilor spre poziţiile originale în jurul nucleelor pozitive ale
atomilor, este analoagă forţei de gravitaţie excercitată asupra apei din
rezervor, forţă ce tinde să tragă apa înapoi în poziţia sa originală.

La fel precum pomparea apei la un nivel mai înalt rezultă în
înmagazinare de energie, „pomparea” electronilor pentru crearea unui
dezechilibru de sarcină electrică duce la înmagazinare de energie prin
acel dezechilibru. Asigurarea unui drum prin care electronii să poată
curge înapoi spre „nivelurile” lor originale are ca rezultat o eliberare
a energiei înmagainate, asemenea eliberării energiei în cazul
rezervorului, atunci când este pus la dispoziţie un drum pe care apa
poate să curgă prin intermediul unei ţevi.

Atunci când electronii se află într-o poziţie statică (prin analogie cu
apa dintr-un rezervor), energia înmagazinată în acest caz poartă numele
de /energie potenţială/, pentru că are posibilitatea (potenţialul)
eliberării acestei energii în viitor.

Această energie potenţială, înmagazinată sub forma unui dezechilibru de
sarcină electrică capabilă să provoace deplasarea electronilor printr-un
conductor, poate fi exprimată printr-un termen denumit /tensiune/, ceea
ce tehnic se traduce prin energie potenţială pe unitate de sarcină
electrică, sau ceva ce un fizician ar denumi /energie potenţială
specifică/. Definită în contextul electricităţii statice, tensiunea
electrică este măsura lucrului mecanic necesar deplasării unei sarcini
unitare dintr-un loc în altul acţionând împotriva forţei ce tinde să
menţină sarcinile electrice în echilibru. Din punct de vedere al
surselor de putere electrică, tensiunea este cantitatea de energie
potenţială disponibilă pe unitate de sarcină, pentru deplasare
electronilor printr-un conductor.

Deoarece tensiune este o expresie a energiei potenţiale, reprezentând
posibilitatea sau potenţialul de eliberare a energiei atunci când
electronii se deplasează de pe un anumit „nivel” pe un altul, aceasta
are sens doar atunci când este exprimate între două puncte diferite:

#+CAPTION: curgerea apei din rezervor prin ţeavă spre bazin, nivele
#+CAPTION: diferite de energie
[[./poze/00020.png]]

Datorită diferenţei dintre înălţimile căderilor de apă, potenţialul de
energie eliberată este mai mare prin ţeava din locaţia 2 decât cea din
locaţia 1. Principiul poate fi înteles intuitiv considerând aruncarea
unei pietre de la o înălţime de un metru sau de la o înălţime de zece
metri: care din ele va avea un impact mai puternic cu solul? Evident,
căderea de la o înălţime mai mare implică eliberarea unei cantităţi mai
mari de energie (un impact mai violent). Nu putem aprecia valoarea
energiei înmagazinate într-un rezervor de apă prin simpla măsurare a
volumului de apă: trebuie să luăm de asemenea în considerare căderea
(distanţa parcursă) apei. Cantitatea de energie eliberată prin căderea
unui corp depinde de distanţa dintre punctul iniţial şi cel final al
corpului. În mod asemănător, energia potenţială disponibilă pentru a
deplasa electronii dintr-un punct în altul depinde de aceste puncte.
Prin urmare, tensiune se exprimă tot timpul ca şi o cantitate între două
puncte. Este interesant de observat că modelul „căderii” unui corp de la
o anumită distanţă la alta este atât de potrivit, încât de multe ori
tensiune electrică dintre două puncte mai poartă numele de „cădere de
tensiune”.

Tensiunea poate fi generată si prin alte mijloace decât frecare
diferitelor tipuri de materiale împreună. Reacţiile chimice, energia
radiantă şi influenţa magnetismului asupra conductorilor sunt câteva
modalităţi prin care poate fi produsă tensiunea electrică. Ca şi exemple
practice de surse de tensiune putem da bateriile, panourile solare şi
generatoarele (precum „alternatorul” de sub capota automobilului).
Pentru moment, nu intrăm în detalii legate de funcţionarea fiecărei
dintre aceste surse - mai important acum este să înţelegem cum pot fi
aplicate sursele de tensiune pentru a crea o deplasare uniformă şi
continuă a electronilor prin circuit.

Să luăm pentru început simbolul bateriei electrice şi să construim apoi
un circuit pas cu pas:

#+CAPTION: simbolul bateriei electrice
[[./poze/00021.png]]

Orice sursă de tensiune, încluzând bateriile, are două puncte de contact
electric. În acest caz avem punctul 1 şi punctul 2 de pe desenul de mai
sus. Liniile orizontale de lungimi diferite indică faptul că această
sursă de tensiune este o baterie, şi mai mult, în ce direcţia va împinge
tensiunea acestei bateri electronii prin circuit. Faptul că liniile
orizontale ale bateriei din simbol par să fie separate (prin urmare
reprezintă o întrerupere a circuitului prin care electronii nu pot
trece) nu trebuie să ne îngrijoreze: în realitate, aceste linii
orizontale reprezintă plăci metalice (anod şi catod) introduse într-un
lichid sau material semi-solid care nu doar conduce electronii, dar şi
generează tensiunea electrică necesară împingerii lor prin circuit
datorită interacţiunii acestui material cu plăcile.

Puteţi observa cele două semne „+” respectiv „-” în imediata apropiere a
simbolului bateriei. Partea negativă (-) a bateriei este tot timpul cea
cu liniuţă mai scurtă, iar partea pozitivă (+) a bateriei este tot
timpul capătul cu liniuţa mai lungă. Din moment ce am decis să denumim
electronii ca fiind încărcaţi negativ din punct de vedere electric
(Benjamin Franklin), partea negativă a bateriei este acel capăt ce
încearcă să împingă electronii prin circuit, iar partea pozitivă este
cea care încearcă să atragă electronii.

Atunci când captele „+” şi „-” ale bateriei nu sunt conectate la un
circuit, va exista o tensiune electrică între aceste două puncte, dar nu
va exista o deplasare a electronilor prin baterie, pentru că nu există
un drum continuu prin care electronii să se poată deplasa.

#+CAPTION: analogie baterie electrică - rezervor plin
[[./poze/00022.png]]

Acelaşi principu se aplică şi în cazul analogiei rezervorului şi pomei
de apă: fără un drum (ţeavă) înapoi spre bazin, energia înmagazinată în
rezervo nu poate fi eliberată prin curgerea apei. Odată ce rezervol este
umplut complet, nu mai are loc nicio curgere, oricât de multă presiune
ar genera pompa. Trebuie să există un drum complet (circuit) pentru ca
apa să curgă continuu dinspre bazin spre rezervor şi înapoi în bazin.

Putem asigura un asfel de drum pentru baterie prin conectarea unui for
dintr-un capăt al bateriei spre celălalt. Formând un circuit cu ajutorul
unei bucle din material conductor, vom iniţia o deplasare continuă a
electronilor în direcţia acelor de ceasornic (în acest caz particular):

#+CAPTION: deplasarea electronilor printr-un cicruit închis alimentate
#+CAPTION: de o baterie electrică
[[./poze/00023.png]]

Atâta timp cât bateria va continua să producă tensiune electrică, iar
continuitatea circuitului electric nu este întreruptă, electronii vor
continua să se deplaseze în circuit. Continuând cu analogia apei
printr-o ţeavă, această curgere continuă şi uniformă de electroni prin
circuit poartă numele de /curent/. Atâta timp cât sursa de tensiune
electrică continuă să „împingă” în aceeiaşi direcţie, electronii vor
continua să se deplaseze în aceeiaşi direcţie prin circuit. Această
curgere uni-direcţională a electronilor prin circuit poartă numele de
/curent continuu/, prescurtat /cc/. În următorul volum din această serie
vom analiza circuitele electrice în care deplasearea electronilor are
loc alternativ în ambele direcţii: /curent alternativ/, prescurtat /ac/.
Dar pentru moment, vom discuta doar despre circuite de curent continuu

Curentul electric fiind compus din electroni individuali ce se
deplasează la unison printr-un conductor împingând electronii de lângă
ei, precum mărgelele dintr-un tub sau apa dintr-o ţeavă, cantitatea
deplasată în oricare punct din circuit este aceeiaşi. Dacă ar fi să
monitorizăm o secţiune transversală dintr-un fir într-un singur circuit,
numărând electronii ce trec prin ea, am observa exact aceeiaşi cantitate
în unitate de timp în oricare parte a circuitului, indiferent de
lungimea sau diametrul conductorului.

Dacă întrerupem continuitatea circuitului în /oricare/ punct, curentul
electric se va întrerupe în întreg circuitul, iar întreaga tensiune
electrică produsă de baterie se va regăsi acum la capetele firelor
întrerupte, ce erau înainte conectate:

#+CAPTION: întreruperea circuitului electric
[[./poze/00024.png]]

Observaţi semnele „+” şi „-” puse la capătul firelor unde a fost
realizată întreruperea circuitului, şi faptul că ele corespund celor
două semne „+” şi „-” adiacente capetelor bateriei. Aceste semne indică
direcţia pe care tensiunea electrică o imprimă curgerii electronilor,
acea direcţie potenţială ce poartă denumirea de /polaritate/. Ţineţi
minte că tensiunea electrică se măsoară tot timpul între două puncte.
Din acest motiv, polaritatea unei căderi de tensiune depinde de asemenea
de cele două puncte: faptul că un punct din circuit este notat cu „+”
sau „-” depinde de celălalt capăt la care face referire. Să ne uităm la
următorul circuit, în care fiecare colţ al circuitului este marcat
printr-un număr de referinţă:

#+CAPTION: circuit electric - compararea polaritătii în functie de
#+CAPTION: locaţie
[[./poze/00025.png]]

Continuitatea circuitului fiind întreruptă între punctele 2 şi 3,
polaritatea căderii de tensiune între punctele 2 şi 3 este „-” pentru
punctul 2 şi „+” pentru punctul 3. Polaritatea bateriei (1 „-” şi 4 „+”)
încearcă împingerea electronilor prin circuit în sensul acelor de
ceasornic din punctul 1 spre 2, 3, 4 şi înapoi la 1.

Să vedem acum ce se întâmplă dacă conectăm punctele 2 şi 3 din nou
împreună, dar efectuăm o înrerupere a circuitului între punctele 3 şi 4:

#+CAPTION: circuit electric - compararea polaritătii în functie de
#+CAPTION: locaţie - locaţie nouă
[[./poze/00026.png]]

Întreruperea fiind acum între punctele 3 şi 4, polaritatea căderii de
tensiune între acest două puncte este „+” pentru 4 şi „-” pentru 3.
Observaţi cu atenţie faptul că semnul punctului 3 este diferit faţă de
primul exemplu, acolo unde întreruperea a fost între punctele 2 şi 3 (3
a fost notat cu „+”). Este imposibil de precizat ce semn va avea punctul
3 în acest circuit, fie „+” fie „-”, deoarece polaritate, la fel ca
tensiune, nu reprezintă o caracteristică a unui singur punct, ci depinde
tot timpul de două puncte distincte!

Sumar:

-  Electronii pot fi „motivaţi” să se deplaseze printr-un conductor de
   către aceeiaşi forţă prezentă în cadrul electricităţii statice
-  /Tensiunea/ este măsura energiei potenţiale specifice (energie
   potenţială pe unitate de sarcină electrică) dintre două puncte. În
   termeni non-ştiinţifici, este măsura „împingerii” disponibile pentru
   motivarea electronilor
-  Tensiunea, ca şi expresie a energiei potenţiale, se măsoară tot
   timpul între două puncte. Câteodată se mai numeşte şi cădere de
   tensiune
-  Când o sursă de tensiune este conectată la un circuit, tensinea
   electrică va determina o deplasare a electronilor prin acel circuit,
   deplasare ce poartă numele de /curent/
-  Într-un circuit format dintr-o singură buclă, cantitatea de curent
   din oricare punct este aceeiaşi cantitate prezentă în oricare alt
   punct
-  Dacă un circuit ce conţine o sursă de tensiune este întrerupt,
   întreaga tensiune electrică se va regăsi la capetele firelor unde a
   avut loc întreruperea
-  Căderea de tensiune desemnată prin +/- se numeşte /polaritate/. Este
   de asemenea relativă, ea depinde de ambele puncte la care se face
   referire.

** Rezistenţa

Circuitele prezentate în capitolele precedente nu sunt foarte practice.
De fapt, este chiar periculos (conectarea directă a polilor unei surse
de tensiune electrică cu un singur fir conductor). Motivul pentru care
acest lucru este periculos se datorează amplitudinii (mărimii)
curentului electric ce poate atinge valori foarte mari într-un astfel de
/scurt circuit/, iar eliberarea energiei extrem de dramatică (de obicei
sub formă de căldură). Uzual, circuitele electrice sunt construite
pentru a folosi energia eliberată într-un mod practic, cât mai în
siguranţă posibil.

O folosire practică si populară a curentului electric este iluminarea
electrică (artificială). Cea mai simplă formă a lămpii electrice îl
reprezintă un „filament” întrodus într-un balon transparent de sticlă ce
dă o lumină albă-caldă („incandescenţă”) atunci când este parcurs de
suficient curent electric. Ca şi bateria, are două puncte de contact
electric, unul pentru intrarea electronilor, celălalt pentru ieşirea
lor.

Conectată la o sursă de tensiune, o lampă electrică arată asfel într-un
circuit:

#+CAPTION: circuit electric simplu - baterie plus lampă electrică (bec)
[[./poze/00027.png]]

Atunci când electroni ajung la filamentul din material conductor subţire
al lămpii, întâmpină o rezistenţă mult mai mare la deplasare faţă de cea
întâmpinată în mod normal în fir. Această opoziţie a trecerii curentului
electric depinde de tipul de material, aria secţiunii transversale şi
temperatura acestuia. Termenul tehnic ce desemnează această opoziţie se
numeşte /rezistenţă/. (Spunem că dielectricii au o rezistenţă foarte
mare şi conductorii o rezistenţă mică). Rolul acestei rezistenţe este de
limitare a curentului electric prin circuit dată fiind valoarea
tensiunii produsă de baterie, prin comparaţie cu „scurt circuitul” în
care nu am avut decât un simplu fir conectat între cele două capete
(tehnic, borne) ale sursei de tensiune (baterie).

Atunci când electronii se deplasează împotriva rezistenţei se generează
„frecare”. La fel ca în cazul frecării mecanice, şi cea produsă de
curgerea electronilor împotriva unei rezistenţe se manifestă sub formă
de căldură. Rezultatul concentrării rezistenţei filamentului lămpii pe o
suprafaţă restrânsă este disiparea unei cantităti relativ mari de
energie sub formă de căldură, energie necesară pentru „aprinderea”
filamentului, ce produce asfel lumină, în timp ce firele care realizează
conexiunea lămpii la baterie (de o rezistenţă mult mai mică) abia dacă
se încălzesc în timpul conducerii curentului electric.

Ca şi în cazul scurt circuitului, dacă continuitatea circuitului este
întreruptă în oricare punct, curgerea electronilor va înceta prin întreg
circuitul. Cu o lampă conectată la acest circuit, acest lucru înseamnă
ca această va înceta să mai lumineze:

#+CAPTION: circuit electric simplu - baterie plus lampă electrică -
#+CAPTION: întreruperea circuitului
[[./poze/00028.png]]

Ca şi înainte, fără existenţa curentului (curgerii electronilor),
întregul potenţial (tensiune) al bateriei este disponibil în locul
întreruperii, aşteptând ca o conexiune să „astupe” întreruperea
permiţând din nou curgerea electronilor. Această situaţie este cunoscută
sub denumirea de /circuit deschis/, o întrerupere a continuităţii
circuitului ce întrerupe curentul peste tot. Este suficientă o singură
„deschidere” a circuitului pentru a întrerupe curentul electric în
întreg circuitul. După ce toate întreruperile au fost „astupate” iar
continuitatea circuitului restabilită, acum circuitul poate fi denumit
/circuit închis/

Ceea ce observăm aici se regăseşte în principiul pornirii şi opririi
lămpilor prin intermediul unui întrerupător. Deoarece orice întrerupere
în continuitatea circuitului rezultă în oprirea curentului în întreg
circuitul, putem folosi un dispozitiv creat exact pentru acest scop,
denumit /întrerupător/, montat într-o locaţie oarecare, dar asfel încât
să putem controla deplasarea electronilor prin circuit:

#+CAPTION: circuit electric simplu plus întrerupător
[[./poze/00029.png]]

Acesta este modul în care o întrerupătorul poate controla becul din
cameră. Întrerupătorul însăşi constă dintr-o pereche de contacte
metalice acţionate de un buton sau de un braţ mecanic. Când contactele
se ating, electronii se vor deplasa dintr-un capăt în celălalt al
circuitului iar continuitatea acestuia este restabilită; când contactele
sunt separate, curgerea electronilor este întreruptă de către izolaţia
dintre contacte reprezentată în acest caz de aer, iar continuitatea
circuitului este întreruptă

Probabil că cel mai bun întrerupător pentru ilustrarea principiului de
bază este un întrerupător de tip „cuţit”:

#+CAPTION: întrerupător tip cuţit cu un contact
[[./poze/50010.jpg]]

Un întrerupător de tip „cuţit” nu este altceva decât dintr-un braţ
mecanic ce poate pivota liber în jurul unei balamale (punct fix), ce
vine în contact fizic cu unul sau mai multe contacte fixe ce sunt de
asemenea conductive. Întrerupătorul de mai sus este construit pe o bază
de porţelan (un material izolator excelent), folosind cupru (un excelent
conductor) pentru construcţia contactelor şi a „lamei”. Mânerul este din
plastic pentru a izola mâna operatorului de lama conductoare atunci când
se efectuează operaţiile de închidere şi deschidere.

Un alt tip de întrerupător cuţit este format din două contacte
staţionare în loc de unul:

#+CAPTION: întrerupător tip cuţit cu două contacte
[[./poze/50006.jpg]]

Acest întrerupător are o singură lamă dar două contacte staţionare, ceea
ce înseamnă ca poate închide sau deschide mai mult de un singur circuit.
Pentru acum, acest lucru nu este foarte important, doar conceptul de
bază a ceea ce este un întrerupător şi modul său de funcţionare.

Întrerupătoarele cuţit sunt excelente pentru ilustrarea principiilor de
bază în funcţionarea întrerupătoarelor, dar prezintă probleme distincte
de siguranţă atunci când sunt folosite în circuitele electrice de putere
înaltă. Conductoarele vizibile fac posibilă atingerea accidentală a lor,
iar orice scânteie ce poate apărea între contactele staţionare şi lama
aflată în mişcare riscă să aprindă materialele inflamabile aflate în
apropiere. Contactele majorităţii întrerupătoarelor moderne sunt închise
într-o carcasă izolatoare pentru evitarea acestor pericole. Poza de mai
jos prezintă câteva modele de înterupătoare moderne:

#+CAPTION: întrerupătoare moderne
[[./poze/50019.jpg]]

Folisind în continuare terminologia circuitelor electrice, un
întrerupător ce realizează contactul între cei doi terminali ai săi
(ex.: întrerupătorul cuţin cu lama ce atinge contactul staţionar) crează
continuitate pentru curgerea electronilor prin acesta, şi este denumit
un întrerupător /închis/. Analog, un întrerupător ce crează o
discontinuitate (ex.: întrerupătorul cuţit cu lama îndepărtată de
contactul staţionar) nu va permite electronilor să treacă, şi se numeşte
un întrerupător /deschis/.

Sumar:

-  Prin /rezistenţă/ măsuram opoziţia faţă de curentul electric
-  Un /scurt circuit/ reprezintă un circuit electric ce oferă o
   rezistenţă foarte scăzută curgerii electronilor (sau deloc). Scurt
   circuitele sunt periculoase în cazul surselor de tensiune înaltă
   datorită curenţilor intenşi ce pot cauză eliberarea unei cantităţi
   mari de energie sub formă de căldură
-  Un /circuit deschis/ este un circuit electric ce nu are continuitate,
   prin urmare nu există o cale pe care electronii să o poată urma
-  Un /circuit închis/ este un circuit electronic complet, continuu, cu
   un drum pe care electronii îl pot urma
-  Termenii /deschis/ şi /închis/ se referă atât la întrerupătoare cât
   şi la întregul circuit. Un întrerupător deschis este un întrerupător
   fără continuitate: electronii nu se pot deplasa prin el. Un
   întrerupător închis este un întrerupător ce oferă un drum direct, cu
   o rezistenţă scăzută, electronilor pentru curgere.

** Tensiune şi curent într-un circuit practic

Deoarece este nevoie de energie pentru a forţa electronii să se
deplaseze împotriva opoziţiei unei rezistenţe, va exista întotdeauna o
tensiune electrică între oricare două puncte ale unui circuit ce posedă
rezistenţă. Este important de ţinut minte că, deşi cantitatea de curent
(cantitatea de electroni ce se deplasează într-un anumit loc în fiecare
secundă) este uniformă într-un circuit simplu, cantitatea de tensiune
electrică (energia potenţială pe unitate de sarcină) între diferite
seturi de puncte dintr-un singur circuit poate varia considerabil:

#+CAPTION: curentul este acelaşi în oricare punct al unui circuit
#+CAPTION: electric simplu
[[./poze/00030.png]]

Să luăm acest circuit ca şi exemplu. Dacă luăm patru puncte din acest
circuit (1, 2, 3 şi 4), vom descoperi că valoarea curentului ce trece
prin fir între punctele 1 şi 2 este exact aceeiaşi cu valoarea
curentului ce trece prin bec între punctele 2 şi 3. Aceeiaşi cantitate
de curent trece prin fir şi între punctele 3 şi 4, precum şi prin
baterie între punctele 1 şi 4.

Dar, vom descoperi că tensiunea ce apare între oricare două puncte din
acest circuit, este direct proporţională cu rezistenţa prezentă între
cele două puncte, atunci când curentul este acelaşi în întreg circuit
(în acest caz, el este). Într-un circuit normal precum cel de mai sus,
rezistenţa becului va fi mult mai mare decât rezistenţa firelor
conductoare, prin urmare ar trebui să vedem o cantitate substanţială de
tensiune între punctele 2 şi 3, şi foarte puţină între punctele 1 şi 2,
sau între 3 şi 4. Desigur, tensiunea dintre punctele 1 şi 4 va fi
întreaga „forţă” oferită de baterie, şi va fi doar cu foarte puţin mai
mare decât tensiune dintre punctele 2 şi 3 (bec).

Putem aduce din nou în discuţie analogia rezervorului de apă:

#+CAPTION: analogia rezervorului de apă - folosirea energiei eliberate
#+CAPTION: pentru punerea în mişcare a unei roţi de apă
[[./poze/00031.png]]

Între punctele 2 şi 3, acolo unde apa ce cade eliberează energie asupra
roţii, există o diferenţă de presiune, reflectând opoziţia roţii la
trecerea apei. Din punctul 1 în punctul 2, sau din punctul 3 la punctul
4, acolo unde apa curge liberă prin rezervor şi bazin întâmpinând o
rezistenţă extrem de scăzută, nu există o diferenţă de presiune (nu
există energie potenţială). Totuşi, rata de curgere a apei prin acest
sistem continuu este aceeiaşi peste tot (presupunând că nivelul apei din
rezervor şi bazin nu se schimbă): prin pompă, prin roată şi prin toate
ţevile. Acelaşi lucru este valabil şi în cazul circuitelor electrice
simple: rata de curgere a electronilor este aceeiaşi în oricare punct al
circuitului, cu toate că tensiunile pot varia între diferite seturi de
puncte.

** Sensul convenţional şi sensul real de deplasare al electronilor

/„Cel mai frumos lucru legat de standarde este că există atât de multe
din care putem alege”/
*Andrew S. Tanenbaum, profesor de informatică*

Când Benjamin Franklin a presupus direcţia de curgere a sarcinii
electrice (de pe parafină spre lână), a creat un precedent în notaţiile
electrice ce există până în zielele noastre, în ciuda faptului că acum
se ştie că electronii sunt purtătorii de sarcină electrică, şi că
aceştia se deplasează de pe lână pe parafină - nu invers - atunci când
aceste două materiale sunt frecate unul de celalalt. Din această cauză
spunem că electronii posedă o sarcină /negativă/: deoarece Franklin a
presupus că sarcina electrică se deplasează în direcţia contrară faţă de
cea reală. Prin urmare, obiectele pe care el le-a numit „negative”
(reprezentând un deficit de sarcină) au defapt un surplus de electroni.

În momentul în care a fost descoperita adevărata direcţie de deplasare a
electronilor, nomenclatura „pozitiv” şi „negativ” era atât de bine
stabilită în comunitatea ştiinţifică încât nu a fost făcut niciun efor
spre modificarea ei, deşi numirea electronilor „pozitivi” ar fi mult mai
potrivită ca şi purtători de sarcină în „exces”. Trebuie să realizăm că
termenii de „pozitiv” şi „negativ” sunt invenţii ale oamenilor, şi nu au
nici cea mai mică însemnătate dincolo de convenţiile noastre de limbaj
şi descriere ştiinţifică. Franklin s-ar fi putut foarte bine referi la
un surplus de sarcină cu termenul „negru” şi o deficienţă cu termenul
„alb” (sau chiar invers), caz în care oamenii de ştiinţă ar considera
acum electronii ca având o sarcină „albă” (sau „neagră”, în funcţie de
alegerea făcută iniţial).

Datorită faptului că tindem să asociem termenul de „pozitiv” cu un
„surplus”, şi termenul „negativ” cu o „deficienţă”, standardul tehnic
pentru denumirea sarcinii electronilor pare să fie chiar invers.
Datorită acestui lucru, mulţi ingineri se decid să menţină vechiul
concept al electricităţii, unde „pozitiv” înseamnă un surplus de
sarcină, şi notează curgerea curentului în acest fel. Această notaţie a
devenit cunoscută sub denumirea de /sensul convenţional de deplasare al
electronilor/:

#+CAPTION: sensul convenţional de deplasare al electronilor
[[./poze/00438.png]]

Alţii aleg să descrie deplasarea sarcinii exact aşa cum se realizează ea
din punct de vedere fizic într-un circuit. Această notaţia a devenit
cunoscută sub numele de /sensul real de deplasare al electronilor/:

#+CAPTION: sensul real de deplasare al electronilor
[[./poze/00439.png]]

În cazul sensului convenţional de deplasare al electronilor, deplasarea
sarcinii electrice este indicată prin denumirile (tehnic incorecte) de +
şi -. În acest fel aceste denumiri au sens, dar direcţia de deplasare a
sarcinii este incorectă. În cazul sensului real de deplasare al
electronilor, urmărim deplasarea reală a electronilor prin circuit, dar
denumirile de + şi - sunt puse invers. Contează chiar aşa de mult modul
în care punem aceste etichete într-un circuit? Nu, atâta timp cât
folosim aceeiaşi notaţie peste tot. Putem folosi direcţia imaginată de
Franklin a curgerii electronilor (convenţională) sau cea efectivă
(reală) cu aceleaşi rezultate din punct de vedere al analizei
circuitului. Conceptele de tensiune, curent, rezistenţă, continuitate şi
chiar elemente matematice precum „Legea lui Ohm” (Capitolul 2) sau
„Legile lui Kirchhoff” (Capitolul 6) sunt la fel de valide oricare
notaţie am folosi-o.

Notaţia convenţională este folosită de majoritatea inginerilor şi
ilustrată în majoritatea cărţilor de inginerie. Notaţia reală este cel
mai adeasea întâlnita în textele introductive (aceste, de exemplu) şi în
scrierile oamenilor de ştiinţă, în special în cazul celor ce studiază
fizica materialelor solide pentru că ei sunt interesaţi de deplasarea
reală a electronilor în substanţe. Aceste preferinţe sunt culturale, în
sensul că unele grupuri de oameni au găsit avantaje notării curgerii
curentului fie real fie convenţional. Prin faptul că majoritatea
analizelor circuitelor electrice nu depinde de o descriere exactă din
punct de vedere tehnic a deplasării electronilor, alegerea dintre cele
două notaţii este (aproape) arbitrară.

Multe dispozitive electrice suportă curenţi electrici în ambele direcţii
fără nicio diferenţă de funcţionare. Becurile cu incandescenţă, de
exemplu, produc lumină cu aceeiaşi eficienţa indiferent de sensul de
parcurgere al curentului prin ele. Funcţionează chiar foarte bine în
curent alternativ (ca), acolo unde direcţia se modifică rapid în timp.
Conductorii şi întrerupătoarele sunt de asemenea exemple din această
categorie. Termenul tehnic pentru această „indiferenţă” la curgere este
de dispozitive /nepolarizate/. Invers, orice dispozitive ce funcţionează
diferit în funcţie de direcţie curentului se numesc dispozitive
/polarizate/.

Există multe asfel de dispozitive polarizate folosite în circuitele
electrice. Multe dintre ele sunt realizate din substanţe denumite
/semiconductoare/, şi prin urmare nu le vom studia decât în al treilea
volum din această carte. Ca şi în cazul întrerupătoarelor, becurilor sau
bateriilor, fiecare din aceste dispozitive este reprezentat grafic de un
simbol unic. Simbolurile dispozitivelor polarizate conţin de obicei o
săgeată, undeva în reprezentarea lor, pentru a desemna sensul preferat
sau unic al direcţiei curentului. În acest caz, notaţia convenţională şi
cea reală contează cu adevărat. Deoarece inginerii din trecut au adoptat
notaţia convenţională ca şi standard, şi pentru că inginerii sunt cei
care au inventat dispozitivele electrice şi simbolurile lor, săgeţile
folosit în aceste reprezentări, /indică toate în sensul convenţional de
deplasare al electronilor, şi nu în cel real/. Ce vrem să spunem este că
toate aceste dispozitive *nu* indică în simbolurile lor deplasarea reală
a electronilor prin ele.

Probabil că cel mai bun exemplu de dispozitiv polarizat o reprezintă
/dioda/.O diodă este o „valvă” electrică cu sens unic. Ideal, dioda
oferă deplasare liberă electronilor într-o singură direcţie (rezistenţa
foarte mică), dar prevină deplasarea electronilor în direcţia opusă
(rezistenţă infinită). Simbolul folosit este acesta:

#+CAPTION: simbolul diodei
[[./poze/00440.png]]

Introdusă într-un circuit cu o baterie şi un bec, se comportă asfel^{5}:

#+CAPTION: funcţionarea diodei
[[./poze/00441.png]]

Când dioda este plasată în direcţia curgerii curentului, becul se
aprinde. Altfel dioda blochează curgerea electronilor precum oricare
altă întrerupere din circuit, iar becul nu va lumina.

Dacă folosim notaţia convenţională, săgeata diodei este foarte uşor de
înţeles: triunghiul este aşezat în direcţia de curgere a curentului, de
la pozitiv spre negativ:

#+CAPTION: sensul curentului prin diodă folosind notaţia convenţională
[[./poze/00442.png]]

Pe de altă parte, dacă folosim notaţia reală de deplasare a electronilor
prin circuit, săgeata diodei pare aşezată invers:

#+CAPTION: sensul curentului prin diodă folosind notaţia reală
[[./poze/00443.png]]

Din acest motiv simplu, mulţi oameni tind să folosească notaţia
convenţională atunci când reprezinţă direcţia sarcinii electrice prin
circuit. Dispozitivele semiconductoare precum diodele sunt mai uşor de
înţeles asfel în cadrul unui circuit. Totuşi, unii aleg să folosească
notaţia reală pentru a nu trebui să-şi reamintească lor însuşi de
fiecare data faptul că electronic se deplasează /de fapt/ în direcţia
opusă, atunci când această direcţie de deplasare devine importantă
dintr-un oarecare motiv.

Pentru restul cărţii se va folosi notaţia reală de deplasare a
electronilor.
* Legea lui ohm

** Relaţia dintre tensiune, curent şi rezistenţă

Un circuit electric este format atunci când este construit un drum prin
care electronii se pot deplasa continuu. Această mişcare continuă de
electroni prin firele unui circuit poartă numele /curent/, şi adeseori
este denimită „curgere”, la fel precum curgerea lichidului dintr-o
ţeavă.

Forţa ce menţine „curgerea” electronilor prin circuit poartă numele de
/tensiune/. Tensiunea este o mărime specifică a energiei potenţiale ce
este tot timpul relativă între două puncte. Atunci când vorbim despre o
anumită cantitate de tensiune prezentă într-un circuit, ne referim la
cantiatea de energie /potenţială/ existentă pentru deplasarea
electronilor dintr-un punct al circuitului într-altul. Fără a face
referinţa la /două/ puncte distincte, termenul de „tensiune” nu are
sens.

Electronii liberi tind să se deplaseze prin conductoare cu o anumită
rezistenţă sau opoziţie la mişcare din partea acestora. Această opoziţia
poartă numele de /rezistenţă/. Cantitatea de curent disponibilă într-un
circuit depinde de cantitatea de tensiune disponibilă pentru a împinge
electronii, dar şi de cantitatea de rezistenţă prezentă în circuit. Ca
şi în cazul tensiunii, rezistenţa este o cantitate ce se măsoară între
două puncte distincte. Din acest motiv, se folosesc termenii de „între”
sau „la bornele” cand vorbim de tensiunea sau rezistenţă dintre două
puncte ale unui circuit.

Pentru a putea vorbi concret despre valorile acestor mărimi într-un
circuit, trebuie să putem descrie aceste cantităţi în acelaşi mod în
care măsurăm temperatura, masa, distanţă sau oricare altă mărime fizică.
Pentru masă, putem folosi „kilogramul” sau „gramul”. Pentru temperatură,
putem folosi grade Fahrenheit sau grade Celsius. În următorul tabel avem
unităţile de măsură standard pentru curentul electric, tensiune
electrică şi rezistenţă:

| Mărime       | Simbol      | Unitate de măsură   | Prescurtare   |
|--------------+-------------+---------------------+---------------|
| Curent       | I           | Amper               | A             |
| Tensiune     | E /sau/ V   | Volt                | V             |
| Rezistenţă   | R           | Ohm                 | Ω             |

„Simbolul” pentru fiecare mărime este litera din alfabet folosită pentru
reprezentarea mărimii respective într-o ecuaţie algebrică. Asfel de
litere standard sunt folosite adesea în discipline precum fizica şi
ingineria, şi sunt recunoscute la nivel internaţional. „Unitatea de
măsură” pentru fiecare cantitate reprezintă simbolul alfabetic folosit
pentru a prescurta notaţia respectivei unităţi de măsură.

Fiecare unitate de măsură poartă numele unei personalităţi importante
din domeniul electricităţii: /amper/-ul după Andre M. Ampere, /volt/-ul
după Alessandro Volta, şi /ohm/-ul după Georg Simon Ohm.

Toate aceste valori sunt exprimate cu litere de tipar, exceptând
cazurile în care o mărime (în special tensiunea sau curentul) este
exprimată în funcţie de o durată scurtă de timp (numită valoarea
„instantanee”). De exemplu, tensiunea unei baterii, fiind stabilă pe o
perioadă lungă de timp, va fi simbolizată prin „E”, pe când tensiunea
maximă atinsă de un fulger în momentul lovirii unei linii electrice va
fi simbolizată cu litere mici, „e” (sau „v”) pentru a desemna această
valoara ca existantă într-un anumit moment în timp. Aceeiaşi convenţie
se foloseşte şi în cazul curentului, litera „i” fiind folosită pentru a
reprezenta curentul instantaneu. Majoritatea mărimilor din curent
continuu, fiind constante de-a lungul timpului, vor fi simbolizate cu
litere mari (de tipar).

O mărime de bază în măsurătorile electrice, predată adesea la începutul
cursurilor de electronică dar nefolosită mai târziu, este /coulomb/-ul,
mărimea sarcinii electrice proporţională cu numărul de electroni în
stare de dezechilibru. O sarcină de un coulomb este egală cu
6,25x10^{18} electroni. Simbolul mărimii sarcinii electrice este litera
„Q”, iar unitatea de măsura, coulombul, este abreviata prin „C”. Vedem
prin urmare faptul că unitate de măsură pentru deplasarea electronilor,
amperul, este egal cu o cantitate de electroni egală cu 1 coulomb ce se
deplasează printr-un punct al circuitului într-un interval de 1 secundă.
Pe scurt, curentul este /gradul de deplasare al sarcinii electrice/
printr-un conductor.

După cum am mai spus, tensiunea este mărimea /energiei potenţiale pe
unitatea de sarcină/ disponibilă pentru motivarea electronilor dintr-un
punct în altul. Înainte de a putea da o definiţie exactă a „volt”-ului,
trebuie să înţelegem cum putem măsura această cantitate pe care o numim
„energie potenţială”. Unitatea generală pentru orice tip de energie este
/joule/-ul, egal cu lucrul mecanic efectuat de o forţă de 1 newton
pentru a deplasa un corp pe o distanţă de 1 metru. Definit prin aceşti
termeni ştiinţifici, 1 volt este egal cu o energie electrică potenţială
de 1 joule pe (împărţit la) o sarcină electrică de 1 coulomb. Asfel, o
baterie de 9 volţi eliberează o energie de 9 jouli pentru fiecare
coulomb de electroni ce se deplasează prin circuit.

Aceste simboluri şi unităţi pentru mărimile electrice vor fi foarte
importante atunci atunci când vom începe să folosim relaţiile dintre ele
în cadrul circuitelor. Prima, şi poate cea mai importantă, este relaţia
dintre curent, tensiune şi rezistenţă, legea lui Ohm, descoperită de
Georg Simon Ohm şi publicată în 1827 în lucrarea /Die galvanishe Kette,
mathematisch berabeitet/ (Analiza matematică a circuitului galvanic).
Principala descoperire a lui Ohm a fost că, cantitatea de curent
printr-un conductor metalic într-un circuit este direct proporţională cu
tensiunea aplica asupra sa, oricare ar fi temperatura, lucru exprimat
printr-o ecuaţie simplă ce descrie relaţie dintre tensiune, curent şi
rezistenţă:

#+CAPTION: formulă matematică
[[./poze/10002.png]]

În această expresie algebrică, tensiunea(E) este egală cu, curentul(I)
înmulţit cu rezistenţa(R). Această formulă poate fi rescrisă sub
următoarele forme, în funcţie de I:

#+CAPTION: formulă matematică
[[./poze/10003.png]]

Să folosim acum aceste ecuaţii pentru a analiza circuitele simple:

#+CAPTION: circuit simplu: baterie plus bec
[[./poze/00032.png]]

În circuitul de mai sus, există doar o singură sursă de tensiune
(bateria), şi doar o singură rezistenţă (becul, neglijând rezistenţa
datorată conductorilor). În această situaţie legea lui Ohm se poate
aplica foarte uşor. În cazul în care cunoaştem două din cele trei
variabile (tensiune, curent şi rezistenţă) din acest circuit, putem
folosi legea lui Ohm pentru determinarea celei de a treia.

În acest prim exemplu, vom calcula cantitatea de curent (I) dintr-un
circuit, atunci când cunoaştem valorile tensiunii (E) şi a rezistenţei
(R):

#+CAPTION: aflarea curentului într-un circuit simplu, atunci când
cunoaştem tensiunea şi rezistenţa folosind legea lui Ohm
[[./poze/00033.png]]

Care este valoarea curentului (I) din acest circuit?

#+CAPTION: calcule matematice
[[./poze/10004.png]]

În al doilea exemplu, vom calcula valoarea rezistenţei (R) într-un
circuit, atunci când cunoaştem valorile tensiunii (E) şi a curentului
(I):

#+CAPTION: aflarea rezistenţei într-un circuit simplu, atunci când
cunoaştem tensiunea şi curentul folosind legea lui Ohm
[[./poze/00034.png]]

Care este valoarea rezistenţei becului în acest caz?

#+CAPTION: calcule matematice
[[./poze/10005.png]]

În ultimul exemplu, vom calcula valoarea tensiunii generate de baterie
(E), atunci când cunoaştem valoarea curentului (I) şi a rezistenţei (R):

#+CAPTION: aflarea tensiunii generate de baterie într-un circuit simplu,
atunci când cunoaştem rezistenţa şi curentul folosind legea lui Ohm
[[./poze/00035.png]]

Care este valoarea tensiunii generate de baterie?

#+CAPTION: calcule matematice
[[./poze/10006.png]]

Sumar:

-  Tensiunea se măsoară în /volţi/ şi este simbolizată prin „E” sau „V”
-  Curentul se măsoară în /amperi/ şi este simbolizat prin „I”
-  Rezistenţa se măsoară în /ohmi/ şi este simbolizată prin „R”
-  Legea lui Ohm: E = IR; I = E/R; R = E/I

** Puterea în circuitele electrice

Pe lângă tensiune şi curent, mai există o altă mărime a activităţii
electronilor liberi din circuit: /puterea/. În primul rând trebuie să
înţelegem ce este puterea, înainte de a o analiza într-un circuit

Puterea este mărimea lucrului mecanic ce poate fi efectuat într-o
anumită perioadă de timp. /Puterea/ este de obicei definită ca şi
ridicarea unui corp (grutăţi) atunci când asupra acestuia acţionează
forţa gravitaţiei. Cu cât corpul este mai greu şi/sau cu cât este
ridicat la o înălţime mai mare, cu atât a fost efectuat mai mult
/lucru/. /Puterea/ măsoară cât de rapid a fost efectuată o cantitate
standard de lucru.

În cazul automobilelor, puterea unui motor este dată în
[[http://ro.wikipedia.org/wiki/Cal_putere][„cai putere”]], termen
inventat iniţial de producătorii
[[http://ro.wikipedia.org/wiki/Motor_cu_abur][motoarelor cu aburi]] ca
şi mijloc de cuantificare a abilităţii maşinilor lor de a efectua lucru
mecanic în relaţia cu cea mai utilizată sursă de putere din acele
vremuri: calul. Puterea unui motor de automobil nu indică mărimea
dealului ce-l poate urca sau ce greutate poate transporta, ci indică cât
de /repede/ poate urca un anumit deal sau trage o anumită greutate.

Puterea unui motor mecanic depinde atât de viteza motorului cât şi de
cuplul ce se regăseşte pe arbore. Viteza arborelui unui motor se măsoară
în rotaţii pe minut, sau r.p.m. Cuplul este cantitatea de forţă de
torsiune produsă de motor şi se măsoară în Newton-metru (Nm). Dar nici
viteza nici cuplul nu măsoară puterea unui motor.

Un motor diesel de tractor de 100 de cai putere, are o viteză de rotaţie
mică, dar un cuplu mare. Um motor de motocicletă de 100 de cai putere,
are o viteză de rotaţie foarte mare, dar un cuplu mic. Ambele produc 100
de cai putere, dar la viteze şi cupluri diferite. Ecuaţia pentru
calcului cailor putere (CP) este simplă:

#+CAPTION: formulă matematică
[[./poze/10011.png]]

unde,

-  S = viteza arborelui în r.p.m.
-  T = cuplul arborelui în Nm
-  π = 3.14 (constanta pi)

Putem observa că există doar două variabile în partea dreaptă a
ecuaţiei, S şi T. Toţi ceilalţi termeni sunt constanţi: 2, π şi 5252,
toate sunt constante (nu îşi modifică valoarea în funcţie de timp sau de
situaţie). CP (cal putere) variază doar atunci când variază fie viteza
fie cuplul şi nimic altceva. Putem rescrie ecuaţia pentru a arăta
această relaţie:

#+CAPTION: formulă matematică
[[./poze/10012.png]]

unde,

-  ∝ înseamnă direct proporţional (adesea prescurtat d.p.)
-  S şi T au semnificaţiile de mai sus

Doarece unitatea de măsură „cal putere” nu coincide exact cu viteza în
rotaţii pe minut înmulţită cu cuplul în Newton-metru, nu putem spune că
acesta este /egal/ cu ST. Cu toate aceastea, „calul putere” este
/proporţional/ cu ST. Valoarea calului putere se va modifica în aceeiaşi
proporţie cu produsul ST (atunci când acesta variază).

Pentru circuitele electrice, puterea este o funcţie (depinde) de curent
şi tensiune. Nu este surprinzător faptul că această relaţie seamănă
izbitor cu formula „proporţională” a calului putere de mai sus:

#+CAPTION: formulă matematică
[[./poze/10013.png]]

Totuşi, în acest caz, puterea (P) este exact egală curentului (I)
înmulţit cu tensiunea (E), şi nu este doar proporţională cu aceast
produs (IE). Când folosim această formulă, unitatea de măsură pentru
putere este /watt/-ul, prescurtat prin litera „W”.

Trebuie înţeles faptul că nici tensiunea nici curentul nu înseamnă
putere ele însele. Puterea este combinaţia celor două într-un circuit.
Reţineţi că tensiunea este lucrul specific (sau energia potenţială) pe
unitate de sarcină, în timp ce curentul este rata de deplasare a
sarcinilor electrice printr-un conductor. Tensiunea (lucrul specific)
este analog lucrului efectuat în ridicarea unei greutăţi atunci când
asupra acesteia acţionează forţa gravitaţiei. Curentul (rata) este
analog vitezei de ridicare a greutăţii respective. Împreună ca şi produs
(înmulţire), tensiunea (lucru) şi curentul (rata) constituie puterea.

La fel ca în cazul unui motor diesel de tractor şi un motor de
motocicletă, un circuit cu o tensiune mare şi curent scăzut, poate
disipa aceeiaşi putere precum un circuit cu o tensiune scăzută şi curent
mare. Nici valoarea tensiunii şi nici cea a curentului, nu pot să indice
singure cantitatea de putere prezentă într-un circuit.

Într-un circuit deschis, acolo unde tensiunea este prezentă între
bornele sursei iar curentul este zero, puterea disipată este şi ea egală
cu /zero/, oricât de mare ar fi tensiunea. Din moment ce P=IE şi I=0, şi
înmulţirea cu zero are ca şi rezultat tot timpul zero, înseamnă că şi
puterea disipată în circuit trebuie să fie egală cu zero. Dacă am fi să
construim un scurt-circuit cu ajutorul unei bucle din material
superconductor (rezistenţă zero), am putea obţine o situaţia în care
tensiunea de-a lungul buclei să fie egală cu zero, şi în acest caz
puterea ar fi deasemenea zero, folosind logica de mai sus. (Despre
superconductivitate vom vorbi într-un alt capitol).

Fie că măsurăm puterea în „cal putere” sau în „watt”, vorbim despre
acelaşi lucru: ce cantitate de lucru poate fi efectuat într-o anumită
perioadă de timp. Cele două unităţi nu sunt egală din punct de vedere
numeric, dar exprimă acelaşi lucru. Relaţia dintre cele două puteri
este:

*1 CP = 745.7 W*

Prin urmare, cele două motoare de 100 de cai putere de mai sus pot fi de
asemenea notate cu „74570” de watti, sau „74.57” kW.

Sumar:

-  Puterea este mărimea lucrului mecanic într-o anumită perioadă de
   timp.
-  Puterea mecanică se măsoară de obicei în „cal putere”.
-  Puterea electrică se măsoară aproape tot timpul în „watt” şi poate fi
   calculată cu formula P=IE.
-  Puterea electrică este un produs al tensiunii /şi/ al curentului, nu
   doar al unuia dintre aceşti termeni
-  Calul putere şi watt-ul sunt pur şi simplu două unităţi de măsură ce
   descriu acelaşi principiu fizic, un cal putere fiind egal cu 745.7 de
   watti

** Calcularea puterii electrice

Am văzut formula pentru determinarea puterii într-un circuit electric:
prin înmulţirea curentului (în amperi) cu tensiunea (în volţi) ajungem
la „watti”. Să aplicăm această formulă unui circuit:

#+CAPTION: circuit simplu: baterie plus bec, calcularea puterii
[[./poze/00040.png]]

În circuitul de sus avem o baterie de 18 V, şi un bec cu o rezistenţă de
3 Ω. Folosind legea lui Ohm pentru determinarea curentului, obţinem:

#+CAPTION: calcule matematice
[[./poze/10015.png]]

După ce am aflat valoarea curentului, putem lua această valoare şi să o
înmulţim cu cea a tensiunii pentru a determina puterea:

#+CAPTION: calcule matematice
[[./poze/10016.png]]

Prin urmare, becul degajează o putere de 108 W, atât sub formă de
lumină, cât şi sub formă de căldură.

Să încercăm acum să luăm acelaşi circuit, dar să mărim tensiunea la
bornele bateriei (schimbăm baterie) şi să vedem ce sa întâmplă. Intuiţia
ne spune că va creşte curentul prin circuit pe măsură ce tensiunea
bateriei creşte iar rezistenţa becului rămâne aceeiaşi. Şi puterea va
creşte de asemenea:

#+CAPTION: circuit simplu: baterie plus bec, calcularea puterii 2
[[./poze/00041.png]]

Acum, tensiunea bateriei (tensiunea electromotoare) este de 36 V în loc
de 18 V cât era înainte. Becul are o valoarea a rezistenţei tot de 3 Ω.
Curentul este acum:

#+CAPTION: calcule matematice
[[./poze/10017.png]]

Trebuia să ne aşteptăm la acest lucru: dacă I = E/R, şi dublăm E-ul pe
când R-ul rămâne acelaşi, curentul ar trebui să se dubleze. Întradevăr,
asta s-a şi întâmplat; acum avem 12 A în loc de 6 A câţi aveam înainte.
Să calculăm acum şi puterea:

#+CAPTION: calcule matematice
[[./poze/10018.png]]

Observăm că puterea a crescut precum ne-am fi aşteptat, dar a crescut
puţin mai mult decât curentul. De ce? Pentru că puterea este funcţie de
produsul dintre tensiune şi curent, iar în acest caz, /ambele/ valori,
şi curentul şi tensiunea, s-au dublat faţă de valorile precedente, asfel
că puterea a crescut cu un factor de 2 x 2, adică 4. Puteţi verifica
acest lucru împărţind 432 la 108 şi observând că proporţia dintre cele
două valori este întradevăr 4.

Folosind reguli algebrice pentru a manipula formulele, putem lua formula
originală a puterii şi să o modificăm pentru cazurile în care nu
cunoaştem şi tensiunea şi curentul:

În cazul în care cunoaştem doar tensiunea (E) şi rezistenţa (R):

#+CAPTION: formule matematice
[[./poze/10019.png]]

În cazul în care cunoaştem doar curentul (I) şi rezistenţa (R):

#+CAPTION: calcule matematice
[[./poze/10020.png]]

O notă istorică:
[[http://ro.wikipedia.org/wiki/James_Prescott_Joule][James Prescott
Joule]] este cel care a descoperit relaţia matematică între disiparea
puterii şi curentul printr-o rezistenţă, nu
[[http://ro.wikipedia.org/wiki/Georg_Simon_Ohm][Georg Simon Ohm]].
Această descoperire, publicată în 1843 sub forma ultimei ecuaţii (P =
I^{2}R), şi este cunoscută ca „Legea lui Joule”. Datorită faptului că
aceste ecuaţii ale puterii sunt strâns legate de ecuaţiile legii lui Ohm
legate de tensiune, curent şi rezistenţă (E=IR; I=E/R; R=E/I) sunt
adeasea acreditate lui Ohm.

Sumar:

-  Puterea se măsoară în /watt/i, simbolizat prin litera „W”.
-  Legea lui Joule (ecuaţiile de putere): P = I^{2}R ; P = IE ; P =
   E^{2}/R

** Rezistori

Datorită relaţiei dintre tensiune, curent şi rezistenţă în oricare
circuit, putem controla oricare variabilă dintr-un circuit prin simplul
control al celorlalte două. Probabil că cea mai uşor de controlat
variabilă dintr-un circuit este rezistenţa. Acest lucru poate fi
realizat prin schimbarea materialului, mărimii, formei componentelor
conductive (ţineţi minte cum filamentul metalic subţire al unui bec
crează o rezistenţă electrică mai mare decât un fir gros?)

Componente speciale numite /rezistori/ sunt confecţionate cu singurul
motiv de a crea o cantitate precisă de rezistenţă electrică la
introducerea lor în circuit. Sunt construite din fir metalic sau de
carbon în general, şi realizate asfel încât să menţină o rezistenţă
stabilă într-o gamă largă de condiţi externe. Rezistorii nu produc
lumină precum este cazul becurilor, dar produc căldură atunci când
degajă putere electrică într-un circuit închis în stare de funcţionare.
În mod normal, totuşi, scopul unui rezistor nu este producerea căldurii
folositoare, ci pur şi simplu asigurarea unei rezistenţe electrice
precise în circuit.

Simbolul rezistenţei pe care îl vom folosi în circuite este cel în formă
de zig-zag:

#+CAPTION: simbolul rezistorului
[[./poze/00042.png]]

Valorile rezistenţelor în ohmi sunt de obicei reprezentate printr-un
număr adiacent, iar dacă într-un singur circuit sunt prezenţi mai mulţi
rezistori, fiecare va fi notat cu R_{1}, R_{2}, R_{3}, etc. După cum se
poate vedea, simbolurile pentru rezistenţă pot fi prezentate fie
orizontal, fie vertical:

#+CAPTION: simbolul şi notaţia rezistorului
[[./poze/00043.png]]

Rezistoarele reale nu seamănă deloc cu un zig-zag, ci sunt asemenea unor
tuburi sau cilindrii cu câte un fir la fiecare capăt pentru conectarea
lor în circuit. Mai jos sunt câteva exemple de rezistori de diferite
tipuri şi mărimi:

#+CAPTION: diferite tipuri şi mărimi de rezistori
[[./poze/50008.jpg]]

Dacă ne luăm după aparenţa lor fizică, un simbol alternativ pentru
rezistori este cel din figura de mai jos^{1}:

#+CAPTION: simbolul european al rezistorului
[[./poze/00368.png]]

Rezistoarele pot de asemenea să fie cu rezistenţă variabilă, nu neapărat
fixă. Această proprietate o putem întâlni în cadrul unui rezistor
construit chiar pentru acest scop, sau o putem întâlni în cadrul unui
component a cărui rezistenţă este instabilă în timp:

#+CAPTION: simbolul rezistorului variabil
[[./poze/00339.png]]

În general, ori de câte ori vedeţi simbolul unui component reprezentat
cu o săgeată diagonală prin el, acel component are o valoarea variabilă
şi nu statică (fixă). Acest simbol este o convenţie electronică
standard.

Rezistoarele variabile trebuie să posede o modalitate de ajustare, fie
un arbore rotitor sau un braţ ce poate fi mişcat pentru a varia valoarea
rezistenţei electrice. Mai jos avem poza unor dispoizitive numite
/potenţiometre/, ce pot fi folosite ca şi rezistori variabili:

#+CAPTION: exemplu de potenţiometre - rezistori variabili
[[./poze/50009.jpg]]

Deoarece rezistori produc energie sub formă de căldură la trecerea
curentului prin ei datorită frecării, aceştia pof fi împărţiţi în
funcţie de cantitatea de căldură ce o pot susţine fără a se
supra-încălzi şi distruge. Această categorie este specificată în
„watti”. Majoritatea rezistorilor din aparatele electronice portabile
sunt în categoria de 1/4 (0.25) watt sau mai puţin. Puterea unui
rezistor este aproximativ proporţională cu mărimea sa: cu cât rezistorul
este mai mare, cu atât mai mare este puterea sa. De menţionat şi faptul
că rezistenţa (în ohmi) nu are deloc legătură cu mărimea!

Chiar dacă apariţia rezistorilor într-un circuit pare pe moment a nu
avea niciun sens, aceştia sunt nişte dispozitive cu un rol extrem de
folositor în cadrul circuitelor. Pentru că sunt atât de simpli şi de des
utilizaţi în domeniul electricităţii şi a electronicii, vom dedica o
bună bucată de vreme analizei circuitelor compuse doar din rezistenţe şi
baterii.

În diagramele schematice, simbolul rezistorilor este adesea folosit
pentru a indica un dispozitiv general dintr-un circuit electric ce
transformă energia electrică primită în ceva folositor (bec, de
exemplu). Orice asfel de dispozitiv non-specific într-un circuit
electric poartă de obicei denumira de „sarcină”.

Pentru a rezuma ceea ce am spus până acum, vom analiza circuitul de mai
jos, încercând să determinăm tot ceea ce putem cu ajutorul informaţiilor
disponibile:

#+CAPTION: circuit electric simplu
[[./poze/00044.png]]

Tot ceea ce cunoaştem în acest circuit este tensiunea la bornele bariei
(10 volţi) şi curentul prin circuit (2 amperi). Nu cunoaştem rezistenţa
rezistorului în ohmi sau puterea disipată de acesta în watti.
Folosindu-ne însă de ecuaţiile lui Ohm, putem găsi două ecuaţii ce ne
pot oferi răspunsuri folosind doar cantitătile cunoascute, tensiunea,
respectiv curentul:

#+CAPTION: relatii matematice
[[./poze/10022.png]]

Introducând cantităţile cunoscute de tensiune (E) şi curent (I) în
aceste două ecuaţii, putem determina rezistenţa circuitului (R), şi
puterea disipată (P):

#+CAPTION: calcule matematice
[[./poze/10023.png]]

Pentru circuitul de faţă, în care avem 10 volţi şi 2 amperi, rezistenţa
rezistorului trebuie şa fie de 5 Ω. Dacă ar fi să proiectăm un circuit
pentru a opera la aceste valori, ar trebui să folosim un rezistor cu o
putere de minim 20 de watti; în caz contrar, s-ar distruge din cauza
supra-încălzirii.

Sumar:

-  Dispozitivele numite /rezistori/ sunt construite pentru a asigura
   cantităţi precise de rezistenţă electrică într-un circuit. Rezistorii
   sunt clasificaţi atât în funcţie de rezistenţa lor (în ohmi) cât si
   de capacitatea acestora de a disipa căldura (watt).
-  Rezistenţa unui rezistor nu poate fi determinată prin mărimea fizică
   a acestuia, cu toate că valorile aproximative ale puterii pot fi
   determinate. Cu cât este mai mare un rezistor, cu atât poate dispipa
   mai multă putere sub formă de căldură fără a se strica.
-  Orice dispoizitiv electric ce transformă energia într-o manieră
   practică poartă numele de /sarcină/. De multe ori, într-un circuit
   electric, se foloseşte simbolul rezistenţei pentru a desemna şi alt
   fel de dispozitive non-specifice, nu neapărat un rezistor
   propriu-zis.

[[#meniu][↑ sus]]

** Conducţie neliniară

Legea lui Ohm este un instrument simplu şi puternic pentru analiza
circuitelor electrice, dar are şi unele limitaţii pe care trebuie să le
înţelegem dacă vrem să o aplicăm cu succes circuitelor reale. Pentru
majoritatea conductorilor, rezistenţa este o proprietate aproximativ
constantă, neafectată de tensiune şi curent. Din acest motiv, considerăm
rezistenţă majorităţii componentelor dintr-un circuit ca fiind
constantă, astfel că tensiunea şi curentul sunt în relaţie directă unul
cu celălalt.

De exemplu, în exemplu precedent cu becul de 3 Ω, am calculat curentul
prin circuit împărţind tensiunea la rezistenţă (I=E/R). Cu o baterie de
18 volţi, curentul prin circuit a fost de 6 amperi. Dublând tensiunea
bateriei la 36 de volţi, am dublat şi curentul la 12 volţi. Toate acest
lucruri sunt evidente, atâta timp cât rezistenţa becului la deplasarea
electronilor rămâne constantă la 3 Ω.

#+CAPTION: circuit electric simplu, dublarea tensiunii rezultă în
#+CAPTION: dublarea curentului
[[./poze/00045.png]]

Totuşi, realitatea nu este atât de simplă. Unul din fenomenele
prezentate într-un capitol viitor este cel al /modificării/ rezistenţei
odată cu modificarea temperaturii. Într-un bec incandescent, rezistenţa
filamentului va creşte dramatic atunci când aceasta işi modifică
temperatura de la cea a camerei la temperatura în stare de funcţionare.
Dacă ar fi să mărim tensiunea furnizată într-un circuit real simplu,
creşterea rezultată a curentului electric ar cauza creşterea
temperaturii filamentul becului, creştere ce duce la creşterea
rezistenţei acestuia, fapt ce face posibilă o nouă creştere a curentului
prin circuit doar prin creşterea tensiunii furnizate de baterie. Prin
urmare, tensiunea şi curentul nu se supun ecuaţiei simple „I=E/R”,
deoarece rezistenţa filamentului unui bec nu rămâne stabilă odată cu
modificarea curenţilor.

Fenomenul variaţiei rezistenţei cu temperatură este caracteristic
majorităţii metalelor din care sunt confecţionate firele. Pentru
majoritatea aplicaţiilor însă, aceste variaţii ale rezistenţei sunt
suficient de mici încât sunt neglijabile (nu sunt luate în considerare).
În cazul filamentelor becurilor, variaţia rezistenţei este destul de
mare.

Acesta este doar un exemplu din domeniul neliniarităţii circuitelor
electrice. Dar nu este nicidecum singurul. În matematică, o funcţie
„liniară” este o funcţie reprezentată grafic printr-o linie dreaptă.
Versiunea simplificată a circuitului simplu cu bec, cu o rezistenţă
constantă a filamentului de 3 Ω, generează un grafic asemănător celui de
jos:

#+CAPTION: graficul curent-tensiune într-un circuit electric simplu
#+CAPTION: idealizat
[[./poze/00046.png]]

Linia dreaptă de pe grafic desemnează faptul că rezistenţa este stabilă
pentru o varietate de tensiuni şi curenţi din circuit. Acest lucru se
întâmplă însă doar într-un caz „ideal”. Fiindcă rezistorii sunt
construiţi asfel încât rezistenţă lor să fie cât mai stabilă, se coportă
aproximativ asemenea graficului de mai sus. Un matematician numeşte
acest comportament „liniar”.

Un exemplu mai realist al unui circuit electric simplu cu bec, atunci
când tensiunea la bornele bateriei variază într-un domeniu larg, este
reprezentat prin graficul de mai jos:

#+CAPTION: graficul curent-tensiune într-un circuit electric simplu
#+CAPTION: idealizat
[[./poze/00047.png]]

Acest grafic nu mai este o linie dreaptă. Acesta creşte brusc în partea
stângă, odată cu creşterea tensiunii de la zero la o valoarea scăzută.
Pe măsură ce tensiunea creşte, vedem o creştere din ce în ce mai mică a
curentului; asfel că circuitul are nevoie de o creştere din ce în ce mai
mare a tensiunii pentru a păstra o creştere egală şi constantă a
curentului.

Dacă încercăm să aplicăm legea lui Ohm pentru determinarea rezistenţei
acestui circuit folosind valorile curentului şi ale tensiunii din
graficul de mai sus, ajungem la mai multe seturi de valori diferite.
Putem spune că rezistenţa este /neliniară/, crescând cu creşterea
tensiunii şi a curentului. Neliniaritatea este cauzată de efectul
temperaturii ridicate a metalului ce compune filamentul becului.

Un alt exemplu de neliniaritate a curentului este prin gaze precum
aerul. La temperaturi şi presiuni normale, aerul este un dielectric
(izolator) eficient. Totuşi, dacă tensiunea dintre doi conductori
separaţi printr-o porţiune de aer creşte suficient de mult, moleculele
de aer se vor „ioniza”, iar electronii acestora se vor deplasa sub
influenţa forţei generate de tensiunea ridicată dintre fire. Odată
ionizate, aerul (şi alte gaze) devin bune conductoare de electricitate,
permiţând curgerea electronilor. Dacă realizăm graficul curent-tensiune
precum în circuitul precedent, putem observa foarte clar efectul
neliniar al ionizării:

#+CAPTION: graficul curent-tensiune neliniar în cazul ionizării
#+CAPTION: dielectricului dintre borne
[[./poze/00048.png]]

Graficul de mai sus este aproximat pentru o grosime a dielectricului
(aer) de 1cm. O eventuală distanţă mai mare dintre cei doi conductori ar
duce la un potenţial de ionizare mai ridicat, dar graficul curbei I/E ar
rămâne similar: practic, nu există curent prin dielectric până în
momentul atingerii potenţialului de ionizare, dar conducţia curentului
este foarte bună după acest punct.

Acesta este şi motivul pentru care fulgerele există sub forma de şoc de
scurtă durată şi sub o formă continuă de curgere a electronilor.
Tensiunea formată între pământ şi nori (sau între diferiţi nori) trebuie
să crească până la o valoare ce depăşeşte potenţialul de ionizare al
golului de aer dintre cele două puncte. După atingerea acestui punct,
aerul se ionizează suficient de mult pentru a permite curgerea
substanţială a electronilor, iar curentul produs va exista prin aerul
ionizat până în momentul în care sarcina electrică statică dintre cele
două puncte se consumă. După scăderea sarcinii electrice până în punctul
în care tensiunea scade sub un anumit punct de ionizare, aerul dintre
cele două puncte (nor şi pământ) se dez-ionizează şi devine din nou un
foarte bun dielectric (rezistenţă ridicată).

Multe materiale dielectrice solide posedă proprietăţi rezistive
similare: rezistenţă extrem de mare la trecerea curentului electric sub
o anumită tensiune critică, iar apoi, o rezistenţă mult diminuată la
depăşirea acelei valori a tensiunii. Odată ce un material dielectric a
trecut prin faza de /străpungere/ (termenul folosit pentru acest
fenomen), de cele mai multe ori acesta nu se reîntoarce la faza
dielectrică precedentă aşa cum o fac majoritatea gazelor. Este posibil
să se comporte ca şi un dielectric la tensiuni scăzute, dar valoarea
pragului tensiunii de ionizare este mult sub valoarea iniţială, ceea ce
duce la străpungeri mult mai uşoare pe viitor. Acesta este un mod de
defectare des întâlnit în circuitele de tensiune înaltă: distrugerea
izolaţie prin străpungere. Asemenea defecte pot fi detectate folosind
aparate speciale de măurare a rezistenţei folosind tensiuni ridicate
(peste 1000 V).

Există componente de circuit special concepute pentru proprietăţile lor
rezistive neliniare; unul dintre acestea este /varistorul/. Confecţionat
de obicei din oxid de zic sau carbură de siliciu, aceste dispozitive
menţin o rezistenţă ridicată la bornele lor până în momentul atingerii
unei tensiuni de „străpungere” (echivalentă cu „potenţialul de ionizare”
a golului de aer), moment în care rezistenţa lor scade dramatic. Dar,
faţă de străpungerea unui izolator, străpungerea unui varistor este
repetabilă: adică, design-ul acesteia este de aşa natură încât permite
străpungerile repetate fără apariţia distrugerii fizice a componentului.

Alte componente electrice posedă curbe de variaţie curent/tensiune şi
mai ciudate. Unele dispozitive suferă o /descreştere/ a rezistenţei
odată cu /creşterea/ tensiunii. Datorită faptului că panta
curent/tensiune în acest caz este negativă, fenomenul este cunoscut sub
denumirea de /rezistenţă negativă/.

#+CAPTION: graficul curent-tensiune neliniar cu rezistenţă negativă
[[./poze/00362.png]]

Pentru simplitatea expunerii totuşi, vom considera rezistenţele din
circuit stabile în timp oricare ar fi condiţiile de funcţionare,
exceptând faptul în care vom preciza altcumva. Aceasta a fost doar o
mică parte din complexitatea lumii reale, pentru a nu lăsa impresia
falsă că toate fenomenele electrice pot fi însumate sub câteva ecuaţii
simple.

Sumar:

-  Marea majoritatea a materialelor posedă o rezistenţă stabilă în timp
   sub diferite condiţii funcţionare, dar există şi materiale care fac
   excepţie de la această regulă
-  Orice funcţia care poate fi descrisă pe un grafic printr-o linie
   dreaptă se numeşte funcţie /liniară/. În cadrul circuitelor cu
   rezistenţe constante, graficul curent-tensiune este liniar (I=E/R).
-  În circuitele în care rezistenţa variază odată cu variaţia tensiunii
   sau a curentului, graficul cirent-tensiune va fi /neliniar/
-  Un /varistor/ este un component ce-şi modifică resitenţă cu valoarea
   tensiunii aplicate la terminalele sale. Cu o tensiunea mică,
   rezistenţa sa este mare. Apoi, la o anumită tensiune de
   „străpungere”, rezistenţa sa scade dramatic.
-  /Rezistenţă negativă/ este porţiunea în care curentul printr-un
   component scade odată cu creşterea tensiunii la bornele sale.

[[#meniu][↑ sus]]

** Conexiunea unui circuit

Până în acest moment am analizat circuite cu o singură baterie şi o
singură rezistenţă fără a lua în calcul firele conductoare dintre
componente, atâta timp cât am format un circuit complet. Contează
lungimea firelor sau „forma” circuitului pentru calculele noastre? Să ne
uităm aşadar la câteva configuraţii ale circitelor şi să aflăm:

#+CAPTION: circuite electrice simple, diferite forme
[[./poze/00049.png]]

Atunci când conectăm două puncte dintr-un circuit printr-un fir
conductor, presupunem de obicei că acele fire prezintă o rezistenţă
neglijabilă. Prin urmare, ele nu contribuie într-o măsură hotărâtoare la
rezistenţă totală a circuitului, iar singura rezistenţă pe care o luăm
în calcul este rezistenţă componentelor din circuit. În circuitele de
mai sus, singura rezistenţă este rezistenţă de 5 Ω a rezistoarelor, şi o
vom considera doar pe aceasta în calculele noastre. În realitate, firele
metalice /au/ o anumită rezistenţă (precum şi sursele de tensiune!), dar
acele rezistenţe sunt în general mult mai mici decât rezistenţa prezentă
în celelalte componente din circuit încât pot fi neglijate. Excepţie fac
firele din circuitele de putere (curenţi mari), unde chiar şi o
rezistenţă foarte mică poate genera căderi de tensiune importante.

Dacă rezistenţă firelor conductoare este mică spre zero, putem considera
punctele conectate din circuit ca fiind /comune/ din punct de vedere
electric. Punctele 1 şi 2 din circuitele de mai sus pot exista fizic
foarte aproape unul de celălalt sau la o distanţă destul de mare pentru
că, din punct de vedere al măsurătorilor tensiunii şi rezistenţei, acest
lucru nu contează. Acelaşi lucru este valabil şi pentru punctele 3 şi 4.
Este ca şi cum capetele rezistorilor ar fi ataşate direct la terminalele
bateriei din punct de vedere al legii lui Ohm. Este bine de ştiut acest
lucru, pentru că asta înseamnă că putem re-trasa circuitul, lungind sau
scurtând firele după bunul nostru plac, fără a afecta funcţionarea
circuitului în mod decisiv. Tot ceea ce contează este legarea
componentelor unul de celălalt în aceeiaşi secvenţă.

Rezultă şi faptul că valorile tensiunii între seturi de puncte „comune”
vor fi identice. Adică, tensiunea între punctele 1 şi 4 (la bornele
bateriei), este aceeiaşi cu tensiunea dintre punctele 2 şi 3 (la bornele
rezistorului). Să analizăm următorul circuit şi să vedem care sunt
punctele comune:

#+CAPTION: circuite electrice simple, diferite forme
[[./poze/00050.png]]

Aici avem doar două componente fără a lua în considerare şi firele:
bateria şi rezistorul. Cu toate că firele au un drum mai încâlcit, ele
formează un circuit şi există câteva puncte comune din punct de vedere
electric în acest circuit, şi anume: punctele 1, 2 şi 3 pentru că
aceastea sunt toate conectate între ele printr-un singur fir (fără alt
component electric între ele). Acelaşi lucru este valabil şi pentru
punctele 4, 5 şi 6.

Tensiunea între punctele 1 şi 6 este de 10 volţi, direct de la baterie.
Dar, pentru că punctele 5 şi 4 sunt comune cu 6, iar punctele 2 şi 3
sunt comune cu 1, între aceste două grupe de puncte se regăsesc de
asemenea 10 volţi:

#+BEGIN_EXAMPLE
    Între punctele 1 şi 4 = 10 volţi                             
    Între punctele 2 şi 4 = 10 volţi                               
    Între punctele 3 şi 4 = 10 volţi (direct la bornele rezistorului) 
    Între punctele 1 şi 5 = 10 volţi                              
    Între punctele 2 şi 5 = 10 volţi                              
    Între punctele 3 şi 5 = 10 volţi                               
    Între punctele 1 şi 6 = 10 volţi (direct la bornele bateriei)  
    Între punctele 2 şi 6 = 10 volţi                             
    Între punctele 3 şi 6 = 10 volţi                      
#+END_EXAMPLE

Din moment ce aceste puncte sunt conectate înpreună prin fire cu
rezistenţă zero (ideală), căderea de tensine dintre aceste puncte este
zero, indiferent ce cantitate de curent avem prin aceste puncte/fire.
Dacă am fi să citim tensiunea între puncte comune, aceasta ar trebui să
fie practic zero

#+BEGIN_EXAMPLE
    Între punctele 1 şi 2 = 0 volţi     Punctele 1, 2, şi 3 sunt  
    Între punctele 2 şi 3 = 0 volţi     comune din punct de vedere electric    
    Între punctele 1 şi 3 = 0 volţi                          
                                                                 
    Între punctele 4 şi 5 = 0 volţi     Punctele 4, 5, şi 6 sunt 
    Între punctele 5 şi 6 = 0 volţi     comune din punct de vedere electric
    Între punctele 4 şi 6 = 0 volţi                         
#+END_EXAMPLE

Acest lucru are sens şi din punct de vedere matematic. Cu o baterie de
10 volţi şi un rezistor de 5 Ω, curentul va fi de 2 amperi. Rezistenţa
firelor fiind zero, căderea de tensiune pe întregul circuit poate fi
determinată cu ajutorul legii lui Ohm, asfel:

#+CAPTION: relaţii matematice
[[./poze/10267.png]]

Pentru că punctele comune din punct de vedere electric dintr-un circuit
au aceeiaşi tensiunea şi rezistenţă relativă, firele ce conectează
aceste puncte sunt de obicei desemnate printr-o aceeiaşi notaţie. Asta
nu înseamnă că punctele /terminalelor/ au aceeiaşi denumire, ci doar
firele de legătură. De exemplu:

#+CAPTION: numerotarea firelor într-un circuit
[[./poze/00051.png]]

Punctele 1, 2 şi 3 sunt comune, prin urmare firul ce conectează punctele
1 şi 2 este notat asemenea (firul #2) firului ce conectează punctele 2
şi 3 (firul #2). Într-un circuit real, firul dintre punctele 1 şi 2 se
poate avea culori şi mărimi diferite faţă de firul ce conectează
punctele 2 şi 3, dar notaţia lor ar trebui să fie asemănătoare. Acelaşi
lucru este valabil şi pentru firele ce conectează punctele 6, 5 şi 4.

Ne putem folosi de faptul că tensiunea dintre punctele comune este zero
ca şi o metodă foarte bună de detectare a defectelor din circuit. Dacă
măsor tensiunea din circuit dintre două puncte ce ar trebui să fie
comune, aceasta ar trebui să fie zero. Dar dacă tensiunea citită este
diferită de zero între aceste două puncte, atunci pot spune cu siguranţă
că cele două puncte nu au o conexiune directă între ele (nu sunt
comune), caz în care s-ar putea ca între cele două puncte, circuitul
studiat să fie defapt (accidental) deschis.

Sumar:

-  Presupunem că firele conductoare dintr-un circuit au rezistenţă zero.
-  Firele dintr-un circuit pot fi lungite sau scurtate fără a afecta
   funcţia circuitului - ceea ce este important esta ca toate
   componentele să fie legate unul de celălalt (circuit închis) în
   aceeiaşi ordine.
-  Într-un circuit, punctele direct conectate între ele printr-un fir cu
   rezistenţă zero, sunt considerate /comune din punct de vedere
   electric/
-  Între punctele comune, cu rezistenţă zero între ele, va exista o
   cădere de tensiune de zero volţi, indiferent de valoarea curentului
   (caz ideal)
-  Valorile tensiunii sau curentului între seturi de puncte comune vor
   fi egale
-  Toate aceste reguli se aplică doar în condiţii /ideale/, acolo unde
   presupunem că firele conductoare posedă rezistenţă zero. În
   realitate, nu este aproape niciodată cazul (excepţie în cazul
   [[http://ro.wikipedia.org/wiki/Supraconductibilitate][supraconductibilităţii]],
   dar rezistenţa firelor ar trebui totuşi să fie suficient de mică
   asfel încât principiile generale prezentate aici să-şi menţină
   valabilitatea

[[#meniu][↑ sus]]

** Polaritatea căderilor de tensiune

Putem determina direcţia curgerii electronilor într-un circuit, urmărind
drumul ce duce de la terminalul negativ (-) la cel pozitiv (+) al
bateriei, singura sursă de tensiune din circuit. Observăm că electronii
se deplasează contrar acelor de ceasornic, din punctul 6 spre 5, 4, 3,
2, 1 şi înapoi la 6.

În momentul în care curentul întâmpină rezistenţa de 5 Ω, se va
înregistra o cădere de tensiune la capetele acesteia. Polaritatea
acestei căderi de tensiune este minus (-) la punctul 4 şi plus (+) la
punctul 3 (ţineţi minte, tensiunea este o mărime relativă între două
puncte). Prin urmare, marcăm polaritatea căderii de tensiune la bornele
rezistenţei cu aceste simboluri, folosind sensul real de deplasare al
electronilor prin circuit, ceea ce înseamnă că borna pe unde curentul
/intră/ în rezistor este cea negativă, iar borna (capătul) pe unde
curentul /iese/ din rezistor este cea pozitivă.

#+CAPTION: marcarea polarităţii căderii de tensiune într-un circuit
#+CAPTION: simplu
[[./poze/00052.png]]

#+BEGIN_EXAMPLE
    Între punctele 1 (+) şi 4 (-) = 10 volţi                     
    Între punctele 2 (+) şi 4 (-) = 10 volţi
    Între punctele 3 (+) şi 4 (-) = 10 volţi 
    Între punctele 1 (+) şi 5 (-) = 10 volţi                        
    Între punctele 2 (+) şi 5 (-) = 10 volţi                       
    Între punctele 3 (+) şi 5 (-) = 10 volţi  
    Între punctele 1 (+) şi 6 (-) = 10 volţi 
    Între punctele 2 (+) şi 6 (-) = 10 volţi                         
    Între punctele 3 (+) şi 6 (-) = 10 volţi                          
#+END_EXAMPLE

Chiar dacă pare puţin neinspirată realizarea unui tabel cuprinzând
căderile de tensiune în întreg circuitul, acesta este un concept foarte
important de ţinut minte, pentru că se va folosi la analiza circuitelor
mult mai complexe, cuprinzând rezistenţe şi baterii multiple.

Trebuie înţeles faptul că polaritatea nu are nimic de-a face cu legea
lui Ohm: nu vom introduce niciodată tensiuni, curenţi sau rezistenţe
negative într-o ecuaţie a legii lui Ohm! Există într-adevăr alte
principii electrice unde folosirea polarităţii (+ sau -) contează, dar
nu este cazul legii lui Ohm.

Sumar:

-  Polaritatea căderii de tensiune la bornele oricărui component
   rezistiv este determinată de direcţia de curgere (deplasare) a
   electronilor prin acesta, asfel: /nagativă/ pentru intrare,
   /pozitivă/ pentru ieşire.

[[#meniu][↑ sus]]
* Electrocutarea

** Siguranţa în domeniul electric

Pe măsură ce curentul electric „curge” printr-un material, orice
opoziţie în calea deplasării electronilor (rezistenţă) are ca rezultat
disiparea de energie, de obicei sub formă de căldură. Acesta este
efectul principal şi cel mai uşor de înţeles al electricităţii asupra
ţesutului viu: încălzirea acestuia datorită curentului. În cazul
generării unei cantităţi suficiente de căldură, ţesutul poate prezenta
arsuri. Fiziologic vorbind, efectul este asemănător celui cauzat de o
flacără deschisă sau orice altă sursă de căldură ridicată, doar că
electricitatea poate arde ţesutul în adâncime, nu doar la suprafaţa
pielii, şi poate afecta chiar şi organele interne.

Un alt efect al curentului electric asupra corpului, probabil cel mai
periculos, este cel asupra sistemului nervos. Prin „sistem nervos”
înţelegem reţeaua de celule speciale din corp denumite „celule nervoase”
sau „neuroni” ce procesează şi conduc o multitudine de semnale
responsabile pentru controlul multor funcţiilor corpului. Creierul,
coloana vertebrală şi organele de simţi si motoare funcţionează împreună
pentru a permite corpului să simtă, să se deplaseze, să raspundă şi să
gândească.

Comunicarea dintre celulele nervoase este asemenea unor „traductoare”:
crează semnale electrice (curenţi şi tensiuni mici) ca şi răspuns la
prezenţa unor compuşi chimici numiţi /neurotransmiţători/, şi elibereză
neurotransmiţători atunci când sunt stimulati de un curent electric.
Dacă printr-un corp viu (uman sau nu) trece un curent electric suficient
de mare, acesta va înlocui impulsurile de intensitate mică generate în
mod normal de neuroni, suprasolicitând sistemul nervos şi prevenind
acţionarea muşchilor cu ajutorul reflexelor şi a semnalelor voite. În
cazul în care muşchii sunt excitaţi (acţionaţi) de o sursă externă de
curent (şoc electric), aceştia se vor contracta involuntar, iar victima
nu poate face nimic în această privinţă.

Această situatie este cu atât mai periculoasă dacă victima strânge
conductorul aflat sub tensiune în mâini. Muşchii antebraţelor
responsabili pentru mişcare degetelor tind să fie mai bine dezvoltaţi
pentru acei muşchi reasponsabili cu contractarea degetelor decât pentru
întinderea lor; prin urmare, dacă ambele seturi de muşchi sunt excitate
la maxim datorită curentului electric prezent prin mâna victimei,
muşchii de „contractare” vor câştiga, iar persoana va strânge mâna
într-un pumn. În cazul în care conductorul atinge exact palma mâinii,
această strângere va forţa mâna să prindă strâns firul în mână ducând la
o agravare a situaţiei datorită contactului excelent dintre corp şi fir
prin intermediul mâinii. Victima nu va fi capabilă să lase firul din
mână fără un ajutor extern.

Din punct de vedere medical, această condiţie de contracţie involuntară
a muşchilor se numeşte /tetanos/, şi poate fi întrerupt doar prin
oprirea curentului prin victimă.

Chiar şi după încetarea curentului, s-ar putea ca victima să nu-şi
recapete pentru o perioadă de timp controlul voluntar asupra muşchilor,
până la revenirea la normal a stării neurotransmiţătorilor. Acesta este
şi principiul aplicat la construcţia pistoalelor tip „Taser” ce induc un
şoc electric asupra victimei prin intermediul a doi electrozi. Efectul
unui şoc electric bine poziţionat poate imobiliza temporar (câteva
minute) victima.

Dar efectele curentului electric asupra victimei nu se reduc doar la
muşchi. Muşchiul ce controlează plămânii şi inima (diafragma toracică)
poate fi şi el blocat de efectul curentului electric. Chiar şi curenţii
mult prea slabi pentru a induce în mod normal tetanosul sunt suficienţi
pentru a da peste cap semnelele celulelor nervoase în aşa măsură încât
inima să nu mai funcţioneze corect ducând la o conduţie cunoscută sub
numele de /fibrilaţie/. Inima aflată în fibrilaţie mai mult trepidează
decât bate, şi este ineficientă la pomparea sângelui spre organele
vitale din organism. În orice caz, în urma unui curent electric
suficient de mare prin corp, există posibilitatea decesului prin
asfixiere sau stop cardiac. În mod ironic, personalul medical foloseşte
un şoc electric aplicat deasupra pieptului victimei pentru a „porni”
inima aflată în fibrilaţie.

**** Efectele curentului alternativ faţă de cele ale curentului continuu

Modul în care curentul alternativ afectează corpul viu depinde în mare
măsura de frecvenţă. Frecvenţele joase (50 şi 60 Hz, folosita în Europa,
respectiv SUA) sunt mai periculoasă decât frecvenţele înalte, iar
curentul alternativ este de până la cinci ori mai periculos decât
curentul continuu la aceeiaşi valoarea a curentului şi a tensiunii.
Curentul alternativ de frecvenţă joasă produce o contracţie îndelungată
a muşchilor (tetanie, sau spasm muscular intermitent) ce blochează mâna
pe sursa de curent electric prelungind timpul de expunere la efectele
acestuia. Curentul continuu este mult mai probabil să cauzeze doar o
singură contacţie, ce permite adesea victimei să se îndepărteze de locul
pericolului.

Curentul alternativ, prin natura sa, tinde să ducă pacemaker-ul inimii
într-o stare de fibrilatie, în timp de curentul continuu tinde doar să
oprească inima. Odată ce şocul electric încetează, este mult mai uşor de
„repornit” o inimă blocată decât una aflată în stare de fibrilare.
Acesta este şi motivul pentru care echipamentul de „defibrilare” folosit
de personalul medical de urgenţa funcţionează: şocul de curent produs de
echipament este sub formă de curent continuu şi are ca şi efect oprirea
fibrilaţiei inimii pentru a permite inimiii să revină la normal.

Oricare ar fi cazul, curenţii electrici suficienţi de mari pentru a
cauza contracţia involuntară a muşchilor sunt periculoşi şi trebuie
evitaţi cu orice preţ.

Sumar:

-  Curentul electric poate produce arsuri adânci şi puternice asupra
   corpului datorită disipării puterii asupra rezistenţei electrice a
   acestuia
-  Apariţia contracţiei involuntare a muşchilor datorată trecerii unui
   curent electric extern prin corp poartă denumirea de /tetanos/
-  Curentul electric afectează şi diafragma toracică, muşchiul
   responsabil cu buna funcţionare a inimii şi a plămânilor. Chiar şi
   curenţii mult prea slabi pentru a induce în mod normal tetanosul sunt
   suficienţi pentru a da peste cap semnelele celulelor nervoase în aşa
   măsură încât inima să nu mai funcţioneze corect ducând la o conduţie
   cunoscută sub numele de fibrilaţie

** Drumul curentului în cazul electrocutării

După cum am văzut deja, deplasarea continuă a electronilor necesită
prezenţa unui circuit închis. Acesta este motivul pentru care şocul
electric datorat electricităţii statice este doar de moment: deplasarea
electronilor este de scurtă durată, până când se reface echilibrul
electric dintre cele două obiecte. Aceste tipuri de şocuri limitate sunt
rareori periculoase.

Fără existenţa a două puncte pe corp necesare intrării şi ieşirii
curentului, nu există riscul electrocutării. Din acest motiv păsărilor
pot sta pe liniile de înaltă tensiune fără a suferi nicio electrocutare:
contactul între acestea şi circuit se realizează doar într-un singur
punct.

#+CAPTION: păsările ce se aşează pe liniile de înaltă tensiune nu se
#+CAPTION: electrocutează
[[./poze/00055.png]]

Pentru ca electronii să circule printr-un conductor, este necesară
prezenţa unei tensiuni pentru motivarea lor. Tensiunea este /tot timpul
realtivă între două puncte/. Nu există tensiune „la” sau „pe” un anumit
punct dintr-un circuit; prin urmare, nu există nicio tensiune aplicată
păsării ce face contact cu circuitul în exemplul de mai sus într-un
singur punct, prin urmare, nu există nici curent. Da, chiar dacă aceasta
atinge circuitul cu /ambele/ picioare, totuşi, ele ating acelaşi fir
/comun din punct de vedere electric/. Din moment ce picioarele păsării
ating acelaşi fir electric comun, nu există diferenţă de potenţial
(tensiune) între cele două puncte şi nu există nici curent.

Aceste consideraţii pot duce la formarea părerii (greşite!) că nu putem
fi electrocutaţi prin atingerea unui singur fir electric. Spre deosebire
de păsări, oamenii stau de obicei pe suprafaţa pământului atunci când
ating un fir prin care trece curent electric. Adesea, o parte din
sistemul de alimentare este conectată întenţionat la pământ, iar
persoana ce atinge un singur fir, realizează de fapt contactul între
două puncte din circuit (firul şi pământarea):

#+CAPTION: închiderea circuitului prin pământ la atingerea unui singur
#+CAPTION: fir
[[./poze/00056.png]]

Simbolul împământării (legării la pământ) este setul de trei linii
orizontale cu lungimi descrescătoare, aflat în partea stângă-jos a
circuitului de mai sus, precum şi la piciorul persoanei curentate. În
realitate, sistemul de împământare a sistemelor de alimentare constă
dintr-un conductor metalic îngropat în pământ la o adâncime mare pentru
un contact maxim cu acesta. Acel conductor este conectat la rândul său
într-un punct din circuit. Conectarea victimei la pământ (împământare)
se realizează prin piciorul acesteia, datorită faptului că acesta atinge
pământul.

Câteva întrebări sunt binevenite:

-  Dacă prezenţa unui punct de împământare în circuit poate duce la
   electrocutarea unei persoane, de ce îl avem în circuit în primul
   rând? Nu ar fi mai sigur un circuit fără împământare?
-  Persoana electrocutată probabil că nu este desculţă. Dacă cauciucul
   şi materialele din care este realizată încălţămintea sunt materiale
   izolatoare, atunci de ce aceasta nu protejează persoanele
   electrocutate prin împiedicarea formării unui circuit închis
-  Cât de bun conductor electric poate /pământul/ să fie? Dacă putem fi
   electrocutaţi datorită curgerii curentului prin pământ, de ce să nu
   folosim pământul ca şi conductor în circuitele noastre de putere?

**** Motivul legării la pământ a circuitelor (împământarea)

Cât priveşte prima întrebare, prezenţa unui punct de împământare
„intenţional” asigură faptul că cel puţin contactul cu o parte din
circuit /este/ sigură. Dacă persoana din cazul precedent ar fi să atingă
partea de jos a rezistorului, aceasta nu s-ar electrocuta, chiar dacă
picioarele sale vin în contact cu pământul:

#+CAPTION: persoana nu este electrocutată în cazul în care firul atins
#+CAPTION: este conectat la împământare
[[./poze/00057.png]]

Deoarece partea de jos a circuitului este conectată la împământare în
partea stângă, conductorul din dreapta jos este comun din punct de
vedere electric cu acesta, atunci când este atins precum în figura de
mai sus. Din moment ce nu poate exista o diferenţă de potenţial
(tensiune) între două puncte comune electric, asupra persoanei ce vine
în contact cu firul nu va fi aplicată nicio tensiune iar aceasta nu va
suferi niciun şoc electric. Din acelaşi motiv, firul ce conectează
circuitul la împământare nu are de obicei izolaţie; orice obiect metalic
ce vine în contact cu acesta se va transforma într-un punct electric
comun cu pământul, eliminând orice periocul de electrocutare.

Legarea unui circuit la pământ asigură faptul că există cel puţin un
punct din circuit care dacă este atins nu duce la electrocutare. Dar
dacă nu am lega circuitul deloc la pământ? Nu ar înseamna asta că
atingerea oricărui fir ar fi la fel de sigură? Ideal, da. Practic însă,
nu. Observaţi ce se întâmplă fără niciun fel de împământare:

#+CAPTION: circuit neconectat la împământare - atingerea firelor libere
#+CAPTION: este sigură
[[./poze/00058.png]]

În ciuda faptului că picioarele persoane vin în contact direct cu
pământul, atingerea oricărui punct din circuit este sigură. Din moment
ce nu se formează un drum complet/închis prin corpul persoanei, nu este
posibilă trecerea niciunui curent prin corpul acesteia. Totuşi, toate
acestea se pot schimba radical în momentul formării unei legături
accidentale cu pământul, precum atingerea liniilor de înaltă tensiune de
către o creangă ce duce la formarea unei legături directe cu pământul:

#+CAPTION: circuit neconectat la împământare - atingerea firelor libere
nu este sigură atunci când există o conectare accidentală a circuitului
#+CAPTION: la pământ
[[./poze/00059.png]]

O asemenea conexiune accidentală dintre conductorul circuitului şi
pământ poartă numele de /defect de împământare/. Cauzele defectelor de
împământare pot fi numeroase şi prin urmare nu pot fi luate toate în
considerare la proiectarea liniilor electrice. În cazul copacilor, este
imposibil de prezis cu /care fir/ ar putea aceştia să intre în contact.
Dacă contactul se realizează între firul de sus, atunci aceste poate fi
atins în siguranţă; dacă în schimb contactul se realizează între copac
şi firul de jos, atunci atingerea acestui fir este cea care nu prezintă
riscul electrocutării, adică exact invers faţă de cazul precedent.

#+CAPTION: circuit neconectat la împământare - defectul de împământare
#+CAPTION: poate duce la electrocutare
[[./poze/00060.png]]

Precum am spus şi mai sus, ramurile copacilor sunt doar o sursă
potenţială ale defectelor de împământare. Să considerăm un circuit
neconectat la pământ, fără niciun contact accidental dintre copac şi
pământ, dar de data aceasta avem /doi/ oameni ce ating circuitul în două
puncte cu potenţiale diferite:

#+CAPTION: circuit fără împământare - electrocutarea ambelor persoane
atunci când fiecare dintre ele atunge un punct din circuit cu potenţial
#+CAPTION: electric diferit
[[./poze/00061.png]]

În acest caz, contactul fiecărei persoane cu pământul asigură închiderea
circuitului prin pământ şi prin ambele persoane. Chiar dacă fiecare din
cele două persoane crede că se află în siguranţă în momentul atingerii
punctului respectiv din circuit, atingerea lor concomitentă transformă
situaţia de mai sus într-un scenariu periculos. De fapt, una dintre
persoane reprezintă defectul de împământare în acest caz, ceea ce face
ca atingerea conductorului de către cealaltă persoană să fie periculoasă
pentru ambii. Acesta este motivul pentru care circuitele fără
împământare sunt periculoase: tensiunea dintre oricare punct din circuit
şi pământ este imprevizibilă, deoarece este posibilă apariţia unui
defect de împământare în orice moment în oricare punct al circuitului.
În acest scenariu, doar pasărea este sigură, doarece nu are niciun
contact cu pământul. Prin conectarea unui punct din circuit la pământ,
putem asigura siguranţa atingerii cel puţin în acel punct. Deşi nu
reprezintă o măsură de siguranţă 100%, tot este mai mare decât lipsa
completă a împământării.

**** Protecţia la electrocutare prin purtarea încălţămintei adecvate

Pentru a răspunde celei de a doua întrebări, încălţămintea cu talpă de
cauciuc /asigură/ întradevăr o anumită protecţie la electrocutare prin
prevenirea închiderii circuitului între victimă şi pământ. Cu toate
acestea, majoritatea tipurilor de încălţăminte nu sunt sunt proiectate
pentru asigurarea siguranţei electrice, având în majoritatea cazurilor o
talpă prea subţire sau dintr-un material neadecvat. De asemenea, orice
umeazeală, mizerie sau săruri conductive provenite de la transpiraţie
aflate pe suprafaţă sau ce străpung talpa încălţămintei duce la
compromiterea valorii izolaţiei iniţiale ale acesteia. Există
încălţăminte special concepută pentru lucrul la tensiune înaltă, precum
şi preşuri din cauciuc pentru stat, dar aceste echipamente speciale de
lucru trebuiesc menţinute uscate şi într-o stare perfectă de curăţenie
pentru a-şi dovedi eficienţa. În concluzie, încălţămintea obişnuită nu
este o garanţia a protecţiei la electrocutare atunci când intrăm în
contact cu un circuit electric.

Cercetările efectuate asupra rezistenţei contactului dintre corpul uman
şi pământ au relevat aproximativ următoarele valori:

-  Contact prin intermediul mâinii sau piciorului protejat prin izolaţie
   de cauciuc: 20 MΩ
-  Contact prin intermediul piciorului protejat cu încălţăminte de piele
   (uscat): între 100 kΩ şi 500 kΩ
-  Contact prin intermediul piciorului protejat cu încălţăminte de piele
   (ud): între 5 kΩ şi 20 kΩ

Din cele de mai sus reiese că faţă de piele, cauciucul este un material
izolator mult mai bun, iar prezenţa apei într-un material poros precum
pielea, reduce /semnificativ/ rezitenţa electrică a acestuia.

**** Pământul nu este un foarte bun conductor

Ca să răspundem şi la a treia întrebare, pământul nu este un conductor
foarte bun, cel puţin nu atunci când este uscat. Acesta este un
conductor mult prea slab pentru a putea susţine un curent continuu
pentru alimentarea unei sarcini. Totuşi, pentru accidentarea sau decesul
unei persoane este suficientă chiar şi o cantitate foarte mică de
curent, prin urmare chiar şi conductivitatea slabă a pământului poate fi
suficientă pentru a conduce o cantitate suficientă de curent atunci când
există o tensiune suficientă la îndemână (care de obicei în sistemele de
alimentare există).

Unele suprafeţe de pământ sunt materiale izolatoare mai bune decât
altele. Asfaltul de exemplu, fiind o substanţă în mare uleioasă,
prezintă o rezistenţă mult mai mare decât majoritatea tipurilor de
piatră sau pământ. Betonul pe de altă parte, posedă o rezistenţă
electrică mică datorită conţinutului său de apă şi electrolit (substanţă
chimică conductoare).

Sumar:

-  Electrocutarea poate avea loc doar atunci când există un contact
   între două puncte din circuit şi este aplicată o tensiune electrică
   asupra corpului victimei
-  Circuitele electrice au de obicei un punct special legat la pământ:
   tije sau plăci metalice îngropate în pământ pentru asigurarea
   faptului că cel puţin o parte din circuit se află la potenţialul
   pământului (tensiune zero între acel punct şi pământ)
-  Un /defect de împământare/ este o conexiune accidentală dintre un
   conductor al circuitului şi pământ
-  Există echipamente speciale de protecţie la lucrul cu tensiuni
   periculoase, precum încălţăminte şi preşuri din cauciuc, dar acestea
   trebuiesc menţinute într-o stare perfectă de curăţenie şi uscate
   pentru a-şi dovedi eficienţă. Încălţămintea obişnuită nu oferă o
   protecţie suficient de bună la electrocutare prin izolarea
   purtătorului faţă de pământ
-  Cu toate că pământul este un conductor slab de electricitate,
   curentul pe care îl poate conduce este suficient pentru accidentarea
   gravă sau chiar decesul persoane în cauză

** Legea lui Ohm (din nou!)

În cadrul teoriei siguranţei electrice este rostită adeseori fraza: /Nu
tensiunea omoară, ci curentul!/ Deşi există o urmă de adevăr în această
zicală, trebuie să înţelegem mult mai multe despre pericolul
electrocutării decât atât.

Principiul conform căruia „curentul omoară” este în esenţă corect.
Curentul electric este cel responsabil de arderea ţesuturilor, blocarea
muşchilor şi intrarea inimii în fibrilaţie. Totuşi, curentul electric nu
poate exista singur: trebuie să existe o anumită cădere de tensiune
pentru motivarea deplasării electronilor prin corpul victimei. Corpul
persoanei are şi el o anumită rezistenţă electrică, rezistentă ce
trebuie luată de asemenea în considerare.

Conform legii lui Ohm, curentul este egal cu raportul dintre tensiune şi
rezistenţă:

*I = E / R*

Cantitatea de curent printr-un corp este egală cu raportul dintre
valoarea tensiunii aplicate între două puncte distincte de pe corp şi
rezistenţa electrică oferită de acesta între cele două puncte. Evident,
cu cât valoarea tensiunii disponibile pentru „împingerea” electronilor
este mai mare, cu atât aceştia se vor deplasa mai uşor (curent mai mare)
pentru aceeiaşi valoare a rezistenţei. De aici rezultă si pericolul
tensiunii înalte: tensiunea înaltă înaseamnă un potenţial mai mare de
trecere a unor cantităţi mari de curent prin corp. Invers, cu cât corpul
oferă o rezistenţă electrică mai mare împotriva curentului, cu atât
deplasarea electronilor este mai lentă (curent mai mic). Pericolul
tensiunii este dat până la urmă de valoarea rezistenţei totale
disponibilă în circuit pentru împiedicarea transferului de electroni
prin corp.

Rezistenţa corpului nu este nici ea o valoarea fixă. Aceasta variază de
la o persoană la alta şi nu este aceeiaşi de-a lungul timpului. Dintre
factorii ce afectează rezistenţa totală a unei persoane se numără
procentul de grăsime şi gradul de hidratare al organismului.

Rezistenţa organismului depinde şi de modul de realizare al contactului
dintre fir şi piele: între cele două mâini, între mână şi picior, între
cele două picioare, între picior şi cot, etc. Sudoarea, fiind un lichid
bogat în săruri şi minerale, este un conductor excelent de
electricitate. La fel este şi sângele. Prin urmare, contactul realizat
cu o mână transpirată sau o rană deschisă va reduce substanţial valoarea
rezistenţei disponibile.

Dacă măsurăm rezistenţa electrică între cele două mâini, valoarea
indicată de un multimetru va fi de aproximativ un milion de ohmi (1 MΩ)
(ţinând cele două sonde, fiecare într-o mână). Multimetrul indică o
rezistenţă mai mică dacă strângem puternic sondele în mână decât atunci
când le ţinem uşor.

**** Valoarea curentului peste care acesta devine periculos

Care este valoarea pentru care curentul este periculos? Răspunsul la
această întrebare depinde şi el de câţiva factori. Fiecare corp este
diferit din punct de vedere chimic, iar acest lucru duce la reacţii
diferite la trecerea aceluiaşi curent prin două corpuri diferite. În
ciuda acestor diferenţe, de-a lungul timpului s-au stabilit unele valori
cu ajutorul testelor ce indică efectele curentului electric asupra
organismului. Toate valorile curenţilor sunt date în miliamperi (1 mA =
0.001 A):

**

#+BEGIN_EXAMPLE
    EFECT ASUPRA CORPULUI   CURENT CONTINUU   CURENT ALTERNATIV (60 Hz)   CURENT ALTERNATIV (10 kHz)
    --------------------------------------------------------------------------------------------------- 
    Senzaţia uşoară         Bărbaţi = 1.0 mA        0.4 mA                      7 mA 
    de gâdilire             Femei = 0.6 mA          0.3 mA                      5 mA 
    --------------------------------------------------------------------------------------------------- 
    Pragul de               Bărbaţi = 5.2 mA        1.1 mA                      12 mA 
    percepţie               Femei = 3.5 mA          0.7 mA                      8 mA 
    --------------------------------------------------------------------------------------------------- 
    Apariţia durerii,       Bărbaţi = 62 mA         9 mA                        55 mA 
    dar se poate menţine    Femei = 41 mA           6 mA                        37 mA 
    controlul voluntar
    al muşchilor                                           
    ---------------------------------------------------------------------------------------------------
    Apariţia durerii,       Bărbaţi = 76 mA         16 mA                       75 mA 
    victima nu poate lăsa   Femei = 51 mA           10.5 mA                     50 mA 
    firul din mână
    --------------------------------------------------------------------------------------------------- 
    Durere severă,          Bărbaţi = 90 mA         23 mA                       94 mA 
    apar dificultăţi        Femei = 60 mA           15 mA                       63 mA 
    de respiratie                                                    
    --------------------------------------------------------------------------------------------------- 
    Posibilitatea           Bărbaţi = 500 mA        100 mA             
    apariţiei fibrilaţiei   Femei = 500 mA          100 mA             
    inimii după 3 secunde                                              
    --------------------------------------------------------------------------------------------------- 
#+END_EXAMPLE

Atenţie, aceste date sunt doar aproximative, pentru că fiecare individ
s-ar putea să reacţioneze diferit la trecerea curentului prin organism.
S-a sugerat că o valoarea a curentului de doar 17 mA (0.017 A!) este
suficientă în anumite condiţii pentru inducerea fibrilaţiei inimii
atunci când este aplicată de-a lungul pieptului.

**** Scenarii

Să presupunem de exemplu că am prinde în ambele mâini terminalele unei
surse de tensiune alternativă la o frecvenţă de 60 Hz. Care este
valoarea tensiunii necesare pentru a produce un curent de 20 mA
(suficient pentru a face imposibilă desprinderea voluntară de pe fir) în
condiţiile în care pielea este uscată şi curată? Folosim legea lui Ohm
pentru a determina această valoare:

E = IR

E = (20 mA)(1 MΩ)

E = 20.000 V = 20 kV

Ţineţi minte că aceasta este situaţia cea mai favorabilă victimei (piele
curată şi uscată) din punct de vedere al siguranţei electrice, iar
valoarea tensiunii de 20 kV este valoarea necesară inducerii
tetanosului. Pentru cauzarea unui şoc electric dureros, este suficientă
o valoare mult mai mică a tensiunii! De asemenea, ţineţi minte că
efectele fiziologice ale curentului electric variază în mare măsură de
la o persoană la alta, iar aceste valori calculate sunt doar aproximări.

Dacă ne udăm pe mâini pentru a încerca să simulăm transpiraţia,
rezistenţă electrică dintre cele două mâini scade până la o valoare de
aproximativ 17.000 de ohmi (17 kΩ) (încercaţi să folosiţi un multimetru
în diferite scenarii pentru calcularea rezistenţei electrice dintre
diferite puncte ale corpului dumneavoastră!), atingând cu doar un deget
fiecare dintre cele două sonde. O recalculare a tensiunii necesare
inducerii unui curent de 20 mA, duce la următorul rezultat:

E = IR

E = (20 mA)(17 kΩ)

E = 340 V

În această situaţie realistă, este nevoie de o cădere de tensiune de
doar 340 de volţi între cele două mâini pentru a induce un curent de 20
mA (vedeţi tabelul efectelor curentului asupra corpului). Totuşi, este
posibilă apariţia unui şoc electric la o tensiune mult mai mică decât
aceasta. În cazul în care rezistenţa electrică a corpului scade şi mai
mult datorită contactului cu un inel purtat pe deget (un inel din aur în
jurul degetului reprezintă un contact excelent pentru apariţia şocului
electric), sau cu o suprafaţă de contact cu un corp metalic mare precum
o ţeavă sau mânerul unei scule de lucru, valoarea rezistenţei poate
coborâ până la valori în jurul a 1.000 de ohmi (1 kΩ), caz în care chiar
şi o tensiune joasă prezintă un risc crescut de electrocutare:

E = IR

E = (20 mA)(1 kΩ)

E = 20 V

În această situaţie, sunt suficienţi 20 V pentru producerea unui curent
de 20 mA prin corpul victimei, suficient pentru inducerea tetanosului.
Luând în considerare faptul că, teoretic, 17 mA sunt suficienţi pentru
inducerea fibrilaţiei inimii, o rezistenţă electrică de 1 kΩ între cele
două mâini face ca o cădere de tensiune de doar 17 V să fie extrem de
periculoasă:

Şaptesprezece volţi nu este o valoare foarte mare din punct de vedere al
reţelelor electrice. Desigur, aceasta este situaţia cea mai proastă
posbil, cu o tensiune alternativă la 60 Hz şi conductivitate excelentă a
corpului, dar utilitatea ei constă în exemplificarea faptului că o
tensiune foarte mică se poate dovedi periculoasă în anumite condiţii şi
situaţii.

Nu este necesar ca aceste condiţii de realizare a rezistenţei electrice
de 1 kΩ să fie atât de extreme precum a fost prezentat mai sus.
Rezistenţa corpului poate scădea odată cu aplicarea tensiunii (în
special dacă tetanosul face ca victima să strângă şi mai bine
conductorul în mână), asfel încât cu o tensiune constantă, severitatea
unui şoc electric se poate agrava în timp după contactul iniţial. Ceea
ce începe ca un şoc uşor - suficient pentru a „îngheţa” victima pe fir,
asfel încât să nu-l poată lăsa din mână - se poate transforma într-un
şoc suficient de sever pentru a cauza decesul pe măsură ce rezistenţa
corpului scade iar curentul corespunzător creşte.

Următoarele seturi de date au fost prelevate prin intermediul
cercetărilor asupra valorilor rezistenţei corpului între diferite puncte
şi condiţii de contact:

**

#+BEGIN_EXAMPLE
    ----------------------------------------------------------------------------------------------------
    |                Scenariu                       |   Rezistenţa electrică  |  Rezistenţa electrică  |
    |                                               |   (condiţii uscate)     |  (condiţii umede)      |
    ----------------------------------------------------------------------------------------------------
    | Fir atins de deget                            |   40 kΩ - 1 MΩ          |  4 kΩ - 15 kΩ          |
    | Fir prins în mână                             |   15 kΩ - 50 kΩ         |  3 kΩ - 5 kΩ           |
    | Cleşti metalici ţinuţi în mână                |   5 kΩ - 10 Ωk          |  1 kΩ - 3 kΩ           |
    | Contact cu palma mâinii                       |   3 kΩ - 8 kΩ           |  1 kΩ - 2 kΩ           |
    | Bară metalică de 4 cm ţinută cu o mână        |   1 kΩ - 3 kΩ           |  0.5 kΩ - 1,5 kΩ       |
    | Bară metalică de 4 cm ţinuta cu ambele mâini  |   0.5 kΩ - 1,5 kΩ       |  0.25 kΩ - 0.75 kΩ     |
    | Mână introdusă în lichid conductor            |   0.2 kΩ - 0.5 kΩ       |                        |
    | Picior introdus în lichid conductor           |   0.1 kΩ - 0.3 kΩ       |                        |
    ----------------------------------------------------------------------------------------------------
#+END_EXAMPLE

Obervaţi valorile rezistenţei pentru scenariul contactului cu o bară
groasă de 4 cm. Rezistenta măsurată în cazul contactului cu ambele mâini
este exact jumătate cazului de contact cu o singură mână.

#+CAPTION: realizarea contactului cu o bară metalică cu o singură mână
[[./poze/00382.png]]

Cu ambele mâini pe bară, suprafaţa de contact este de două ori mai mare
decât cu o singură mână. Aceasta este o lecţie importantă de ţinut
minte: rezistenţa electrică dintre două puncte de contact scade odată cu
creşterea suprafeţei contactului, toţi ceilalţi factori rămânând
constanţi. Dacă ţinem bara metalică cu ambele mâini, electronii au două
căi /paralele/ de curgere dinspre bară spre corp şi invers.

#+CAPTION: realizarea contactului cu o bară metalică cu două mâini
[[./poze/00383.png]]

Conexiunea în paralel rezultă tot timpul într-o rezistenţă electrică
totală mai mică decât oricare dintre rezistenţele conectate luate
individual.

În industrie, valoarea de 30 V este considerată ca fiind pragul maxim de
siguranţă; tot ce depăşeşte această valoare reprezintă un potenţial
pericol de electrocutare.

**** Folosiţi o singură mână când lucraţi cu circuitele electrice

Drumul urmat de curent prin corpul uman este foarte important atunci
când vorbim de efectele sale asupra organismului. Curentul afectează
orice fel de ţesut/muşchi prin care trece, şi din moment ce muşchii
inimii şi ai plămânilor sunt cei mai importanţi pentru supravieţuire,
şocurile de curent ce traversează pieptul trebuiesc privite ca fiind
cele mai periculoase. Din această cauză, închiderea circuitului prin
mâini (electrocutare) este cea mai probabilă cauză a accidentelor şi
deceselor.

Pentru a veni în întimpinarea acestor scenarii neplăcute, este indicat
să folosim o singură mână atunci când lucrăm cu circuitele electrice
alimentate la tensiuni ce pot pune viaţa în pericol; cealată mână se va
ţine departe de sursa de tensiune, preferabil în buzunar pentru a nu
atinge din greşeală circuitul. Evident, cel mai sigur este să lucrăm tot
timpul pe un circuit electric nealimentat, dar acest lucru nu este tot
timpul practic sau posibil. Pentru lucrul cu o singură mână, este
indicat să folosim mâna dreaptă, şi nu cea stângă, din două motive:
majoritatea oamenilor sunt dreptaci (prin urmare îndemânarea este mai
mare), iar inima este de obicei situată în partea stângă sau la mijlocul
pieptului. Desigur, stângacii vor folosi mâna stângă pentru că deşi
pericolul este mai mare în eventualitatea unui şoc electric, şansele
apariţiei acestuia sunt mai mici datorită coordonării crescute faţă de
mâna dreapta a acestora.

**** Folosiţi echipamente şi instrumente de lucru izolate electric

Cea mai bună protecţie împotriva electrocutării este rezistenţa
electrică, iar aceasta poate fi adăugată rezistenţei corpului prin
folosirea instrumentelor de lucru, echipamentelor, mănuşilor şi
încălţămintei izolate electric. Curentul prin circuit (factorul
periculos la electrocutare) este raportul dintre tensiunea electrică
prezentă şi valoarea totală a rezistenţei în calea curgerii curentului.
Valoarea totală a rezistenţelor conectate în serie este mai mare decât
valoarea oricărei rezistenţe luată individual (link!).

#+CAPTION: rezistenţa corpului într-un circuit electric
[[./poze/00062.png]] 
#+CAPTION: persoanele ce intră în contact direct
cu sursele de tensiune: curentul este limitat doar de rezistenţa
#+CAPTION: corpului
[[./poze/10029.png]]

Circuitul echivalent pentru aceeiaşi situaţie, dar cu persoana în cauză
purtând mănuşi şi încălţăminte de protecţie (izolate electric):

#+CAPTION: rezistenţa corpului plus cea a încălţăminte şi mănuşilor de
#+CAPTION: protecţie într-un circuit electric
[[./poze/00063.png]] 
#+CAPTION:
persoanele ce poartă mănuşi şi încălţăminte de protecţie: curentul este
limitat acum de valoarea totală a rezistenţei din circuit
[[./poze/10030.png]]

Deoarece curentul trebuie acum să treacă prin încălţăminte, prin corp şi
prin mănuşi pentru a închide circuitul spre baterie, suma tuturor
acestor rezistenţe se opune trecerii curentului într-o măsură mai mare
decât oricare rezistenţă luată în parte.

**** Siguranţa liniilor de înaltă tensiune

Siguranţa este unul din motivele pentru care conductoarele electrice
sunt de obicei acoperite cu izolaţie de plastic sau cauciuc: pentru a
creşte substanţial valoarea rezistenţei dintre conductori şi persoanele
ce ar putea veni în contact cu acestea, oricare ar fi motivul. Din
păcate, izolarea conductorilor din liniile electrice de înaltă tensiune
este mult prea scumpă datorită cantităţii de izolaţie necesară pentru
protecţia în caz de contact accidental; siguranţa la electrocutare în
acest caz este asigurată prin construirea şi menţinerea acestora la
înălţime (de aici şi denumirea de linii electrice aeriene (LEA)), pentru
a evita în primul rând contactul accidental dintre acestea şi persoanele
neautorizate.

Sumar:

-  Efectele nedorite ale şocului electric asupra corpului sunt datorate
   curentului electric. O tensiune mai mare permite producerea unui
   curent mai mare şi mai periculos. Rezistenţa se opune curgerii
   curentului; creşterea rezistenţei electrice este o măsură bună de
   prevenire a şocului electric
-  Orice tensiune mai mare de 30 V este capabilă să producă şocuri de
   curent periculoase
-  Nu este indicat să purtăm inele sau brăţări atunci când lucrăm cu
   circuitele electrice. Acestea asigură un contact excelent între corp
   şi circuitul electric, şi pot chiar ele să conducă curenţi suficienţi
   de mari pentru producerea arsurilor chiar şi la tensiuni mici
-  Chiar şi tensiunile mici pot fi periculoase într-un mod indirect.
   Aceste pot crea şocuri electrice suficiente pentru a arunca victima
   într-un loc periculos din încăpere (elicele unui motor, ţevi încinse,
   contact cu substanţe periculoase, etc.)
-  Atunci când trebuie neapărat să lucrăm cu un circuit electric
   alimentat, este indicat să lucrăm doar cu o singură mână pentru a
   preveni închiderea circuitului prin piept

** Practici de bază

Dacă este posibil, închideţi întotdeauna alimentarea reţelei electrice
înainte de atingerea oricăror elemente de circuit. Trebuie de asemenea
asigurate toate sursele de energie înainte ca un sistem să poate fi
considerat sigur. Asigurarea faptului că în circuit nu se află energie
periculoasă (starea de energie zero) se face prin înlăturarea energiei
potenţiale sau stocate din circuit.

**** Asigurarea circuitelor cu ajurotul întrerupătoarelor

Toate circuitele ar trebui să aibă mecanisme de „deconectare” pentru
asigurarea tensiunii din circuit. În unele cazuri, aceste dispozitive
servesc un scop secundar în circuit, şi anume, deschiderea automată a
acestuia în cazul în care valoarea curentului depăşeşte valoarea
nominală permisă în circuit; În alte situaţii, întrerupătoarele de
deconectare sunt operate manual nu automat. În ambele cazuri, acestea
sunt utilizate pentru protecţie şi este necesară folosirea lor
corespunzătoare. Trebuie avut în vedere faptul că aceste dispozitive de
deconectare trebuie să fie diferite faţă de întrerupătoarele ce închid
şi deschid circuitul în mod normal. Acestea sunt dispozitive de
siguranţă pentru asigurarea stării de energie zero a circuitului:

#+CAPTION: întrerupător de siguranţă şi întrerupător de
#+CAPTION: închidere/deschidere a circuitului
[[./poze/00064.png]]

Cu întrerupător în poziţia deschis (precum în figură), continuitatea
circuitului este întreruptă şi curentul din circuit este zero. Caderea
de tensiune pe sarcină este şi ea zero, deoarece întreaga tensiune a
sursei se regăseşte la bornele contactelor întrerupătorului deschis.
Observaţi că nu este nevoie de încă un întrerupător în partea de jos a
circuitului. Datorită faptului că acea parte din circuit este conectată
la împământare, ea este electric comună cu pământul şi nu sunt necesare
măsuri suplimentare de siguranţă. Pentru o siguranţă maximă a
persoanelor ce lucrează pe partea de sarcină a circuitului, se poate
stabili o legătură temporară la pământ a părţii superioare a
circuitului, pentru a ne asigura că nu este posibilă în niciun fel
apariţia unei căderi de tensiune la bornele sarcinii:

#+CAPTION: asigurarea suplimentară a unui circuit deconectat de la sursa
de putere prin realizarea unei împământări temporare a părţii din
#+CAPTION: circuit neconectate iniţial la împământare
[[./poze/00065.png]]

După realizarea împământării temporare, ambele părţi ale sarcinii sunt
conectate la pământ, asigurând o stare de energie zero la bornele
acesteia.

Din moment ce existenţa împământărilor pe ambele părţi ale circuitului
înseamnă practic scurt-circuitarea sarcinii cu un conductor, putem
asigura circuitul prin exact această metodă:

#+CAPTION: asigurarea suplimentară a unui circuit deconectat de la sursa
de putere prin realizarea unui scurt-circuit cu ajutorul unui conductor
#+CAPTION: plasat între cele două părţi ale circuitului
[[./poze/00066.png]]

Indiferent de măsura luată, ambele părţi ale sarcinii se vor afla la
aceelaşi potenţial, cel al pământului, neexistând nicio cădere de
tensiune între oricare parte/bornă a sarcinii şi persoanele ce lucrează
în acel loc prin intermediul pământului. Această tehnică este des
întâlnită atunci când se lucrează la întreţinerea liniilor electrice de
înaltă tensiune din reţeaua de distribuţie a energiei electrice.

Chiar şi după luarea acestor măsuri de siguranţă, trebuie să ne asigurăm
că într-adevăr nu există niciun fel de energie electrică prezentă în
circuit. O modalitate este să acţionăm (închidem) întrerupătorul
motorului/becului/ sau oricărui alt element din circuit la care lucrăm.
Dacă acesta porneşte, înseamnă că încă mai există energie în circuit.

**** Folosirea aparatului de măsură pentru asigurarea electrică a
circuitului

În afară de asta, va trebui întotdeauna să ne asigurăm de prezenţă
tensiunilor electrice periculoase din circuit cu ajutorul unui aparat de
măsură înaintea atingerii directe a oricărui element sau conductor din
circuit. Paşii pentru asigurarea circutului cu ajutorul aparatului de
măsură sunt următorii:

-  Asiguraţi-vă că aparatul de măsură folosit indică corect o cădere de
   tensiune cunoscută; folosiţi-l pentru a măsura tensiunea unei bateri,
   de exemplu
-  Folisiţi aparatul de măsură pentru determinarea prezenţei oricărei
   tensiuni electrice periculoase din circuit, doar după ce aţi urmat
   pasul de mai sus
-  Este important să verificaţi încă odată funcţionalitatea aparatului
   de măsură pentru a vă asigura că şi acum indică valoarea corectă;
   puteţi folosi aceeiaşi baterie şi în acest caz

Chiar dacă aceste metode par exagerate sau chiar paranoice, cei trei
paşi de mai sus sunt o metodă a cărei eficienţă a fost demostrată în
practică. Există tot timpul riscul ca aparatul de măsură din dotare să
fie defect chiar în momentul în care îl folosiţi pentru determinarea
tensiunilor potenţial periculoase din circuit. Urmând paşii de mai sus,
vă puteţi asigura că nu sunteţi păcăliţi de un aparat de măsură stricat.
Eventual, folosiţi un al doilea aparat de măsură în cazul în care nu
sunteţi absolut sigur de indicaţia primului aparat.

**** Atingerea circuitului după luarea tuturor măsurilor de siguranţă

Într-un final, după ce toate măsurile de siguranţă au fost luate,
atingerea directă a elementelor şi conductorilor din circuit este
permisă. Atenţie totuşi, chiar şi după ce toate măsurile de siguranţă au
fost urmate, este posibil ca încă să mai existe surse de tensiuni
periculoase în circuit (deşi este puţin probabil). O ultimă măsură de
precauţie constă în atingerea uşoară şi de scurtă durată a circuitului
cu partea anterioară a palmei înainte de prinderea oricărui element de
circuit în mână. De ce? În cazul în care încă mai există tensiune
prezentă între acel element şi pământ, atingerea acestuia duce la
strângerea degetelor în pumn datorită efectului curentului electric
asupra muşchilor (link!) şi la îndepărtarea persoanei de locul
periculos. Acesta este însă ultima măsură de siguranţă ce trebuie luată
şi nu prima, şi nu trebuie folosită ca şi metodă alternativă de
verificare a existenţei tensiunilor periculoase în circuit.

Sumar:

-  Orice circuit, echipament sau sistem trebuie adus într-o stare de
   energie zero atunci când se doreşte atingerea directă a elementelor
   din circuit
-  Întrerupătoarele de siguranţă trebuie să fie prezente în orice
   circuit electric pentru a putea asigura cu uşurinţă o situaţie de
   energie zero în circuit
-  Pentru o siguranţă suplimentară, la bornele sarcinii la care se
   efectuează operaţii de reparaţie sau întreţinere, se poate conecta o
   împământare temporară sau un conductor de scurt-circuit între cele
   două părţi cu potenţiale diferite ale circuitului
-  Verificaţi întotdeauna dacă circuitul a fost adus într-o stare de
   energie zero cu ajutorul aparatelor de măsură. Asiguraţi-vă de
   funcţionalitatea aparatului şi înainte şi după ce aţi verificat
   circuitul
-  După ce toate măsurile de siguranţă au fost luate, ultimul pas
   înaintea contactului propriu-zis cu circuitul este atingerea scurtă
   şi uşoară a acestuia cu partea posterioară a palmei; în cazul
   apariţiei şocului electric, reacţia muşchilor va îndepărta mână de
   pericolul existent

** Reacţia în cazuri de urgenţă

În ciuda tuturor măsurilor de siguranţă luate, din când în când au loc
şi accidente neplăcute. În majoritatea cazurilor acestea sunt urmarea
nerespectării procedurilor de siguranţă. Dar indiferent de natura lor,
este bine ca cei ce lucrează în domeniul sistemelor electrice să
cunoască măsurile de prim ajutor ce trebuiesc acordate victimei
electrocutării.

Primul lucru atunci când observăm o persoană „îngheţată pe circuit” este
să oprim alimentarea cu energie electrică de la cel mai apropiat
întrerupător. Dacă o a doua persoană vine în contact cu victima, există
riscul ca valoarea căderii de tensiune asupra ambelor persoane să fie
suficient de mare pentru electrocutarea amândoura, ducând la
„îngheţarea” ambelor persoane pe circuit, nu doar a victimei iniţiale.
Nu faceţi pe eroul! Electronii nu respectă eroismul.

Una dintre problemele acestei proceduri este imposibilitatea depistării
la timp a sursei de energie electrică pentru salvarea victimei. Dacă
funcţionarea inimii şi respiraţia victimei electrocutate sunt paralizate
de curentul electric, durata de supravieţuire este extrem de limitată.
Dacă şocul de curent este suficient de mare, carnea şi organele interne
ale victimei sunt făcute scrum într-un timp foarte scurt.

Dacă nu se poate localiza întrerupătorul circuitului într-un timp
suficient de scurt, se poate încerca dezlipirea victimei de pe circuit
prin smulgere sau lovire cu ajutorul unui lemn uscat(coadă de mătură, de
ex) sau orice alt material nonmetalic, izolant, ce poate fi găsit în
împrejurime. O metodă bună de îndepărtare a victimei este folosirea unui
prelungitor electric plasat în jurul corpului victimei şi tragerea
acesteia din preajma circuitului. Ţineţi minte că victima va strânge
conductorul cu toată forţ, prin urmare tragerea şi dezlipirea acesteia
de pe circuit nu va fi deloc uşoară!

După îndepărtarea victimei de la sursa de energie electrică, cea mai
mare problemă din punct de vedere medical este respiraţia şi circulaţia
(pulsul). Pentru a preveni deoxigenarea victimei, se vor aplica metodele
de resuscitare cardio-pulmonara (RCP), dacă salvatorul le cunoaşte, până
la sosirea unui echipaj medical specializat.

Dacă victima este conştientă, aceasta trebuie ţinută pe loc până la
sosirea unui echipaj medical specializat la locul accidentului. Există
posibilitatea căderii victimei într-un şoc fiziologic - o situaţie în
care circulaţia sângelui nu este suficientă, situaţie diferită de cea a
şocului electric - prin urmare, temperatura şi confortul victimei
trebuie să fie o prioritate. Este posibil ca un şoc electric iniţial
insuficient pentru a cauza întreruperea imediată a bătăii inimii, să
cauzeze probleme şi să duc la un infarct câteva ore mai târziu; victima
va trebui să fie foarte atentă la condiţia ei generală după inicident,
ideal, sub supraveghere.

Sumar:

-  O persoană electrocutată trebuie să fie deconectată de la sursa de
   energie electrică. Pentru aceasta, se va localiza şi acţiona cel mai
   apropiat întrerupător de tensiune. Altfel, dacă este imposibilă
   localizarea la timp a dispozitivului de înrerupere, victima poate fi
   îndepărtate de pe circuit prin dezlipire sau lovire cu un obiect din
   nemetalic, izolator.
-  Victimele electrocutărilor necesită asistenţă medicală de urgenţă:
   verificaţi respiraţia şi pulsul, iar apoi aplicaţi metodele
   resuscitare cardio-pulmonara pentru menţinerea oxigenării corpului
   acesteia
-  Dacă victima este conştientă după electrocutare, este totuşi necesară
   supravegherea atentă şi îngrijirea acesteia până la apariţia
   personalului medical calificat. Există pericolul instalării şocului
   fiziologic; asiguraţi prin urmare victimei un mediu călduros şi
   confortabil
-  Victimele electrocutărilor pot prezenta probleme cu inima chiar şi
   după câteva ore de la accident. Pericolul şocului electric nu ia
   sfârşit după acordarea imediată a asistenţei medicale

** Surse potenţiale de pericol

Cu siguranţă că există un adevărat pericol de electrocutare atunci când
lucrăm într-un circuit electric. Totuşi, posibilitatea apariţiei
electrocutării depăşeşte această graniţă datorită răspândirii aparatelor
electrice în jurul nostru.

După cum am văzut, rezistenţa electrică a corpului şi a pielii este un
factor foarte important atunci când vorbim de pericolul electrocutării.
Cu cât rezistenţa corpului este mai mare, cu atât pericolul apariţiei
unui curent periculos pentru aceeiaşi valoare a tensiunii este mai
scăzut, şi invers.

Cea mai sigură modalitate de descreştere a rezistenţei pielii este
udarea acesteia. Atingerea dispozitivelor electrice cu mânile sau
picioarele ude sau transpirate (apa sărată este un conductor electric
mult mai bun decât apa dulce) este periculoasă. În casă, baia este locul
cel mai periculos din acest punct de vedere; din aceasta cauză se
recomandă ca prizele să fie montate în afara baii iar pentru
descurajarea utilizării dispozitivelor electrice deasupra căzii,
chiuvetei sau a duşului. Nu folosiţi niciodată telefoane (fixe sau
mobile), radiouri, casetofoane, laptop-uri sau orice alte dispozitive
electrice, alimentate fie direct de la reţeaua de alimentare sau cu
baterii, în incinta băii.

O altă sursă potenţială de pericol o reprezintă prelungitoarele
electrice folosite acasă sau în industrie. Toate prelungitoarele
trebuiesc verificate regulat; trebuie să ne asigurăm că izolaţia
acestora nu este deteriorată sau crăpată. O metodă sigură de scoatere
din funcţiune a prelungitoarelor deteriorate ce prezintă risc de
electrocutare este scoaterea acestora din priză şi tăierea prezei mascul
ce se conectează în mod normal la priză de alimentare; în acest fel, ne
putem asigura că nimeni nu va folosi acel prelungitor până când nu este
reparat. Această operaţie este importantă mai ales în industrie, acolo
unde mai mulţi oameni folosesc acelaşi echipament şi nu toţi cunosc
pericolul la care se pot expune.

Nu folosiţi niciodată un dispozitiv sau instrument electric dacă acesta
prezintă probleme electrice de funcţionare. Acesta trebuie scos imediat
din funcţiune şi nu trebuie refolosit până la remedierea situaţiei. La
fel ca şi în cazul prelungitoarelo, orice dispozitiv electric poate fi
scos (temporar) din funcţiune prin tăierea cablului de alimentare dupa
deconectarea din circuit.

Liniile electrice căzute la pământ sunt un real pericol de electrocutare
şi trebuiesc evitate în toate cazurile. Tensiunile prezente între
liniile de alimentare sau între o linie de alimentare şi pământ sunt îm
mod normal foarte mari. Dacă o linie electrică se rupe iar conductorul
metalic cade la pământ, rezultatul imediat este producerea arcurilor
electrice (scântei) suficient de puternice pentru smulgerea bucăţilor de
ciment sau asfalt. Intrarea în contact cu o linie electrică alimentată
căzută la pământ este moarte sigură, dar există şi alte pericole ce nu
sunt aşa de evidente.

Când o linie atinge pământul, circuitul electric se închide prin pământ,
ceea ce duce la apariţia unui curent prin acesta până la cel mai
apropiat punct de împământare din sistem, asfel:

#+CAPTION: linie electrică căzută la pământ - posibilitatea apariţiei
#+CAPTION: electrocutării
[[./poze/00067.png]]

Pământul, fiind un conductor (chiar dacă unul prost), va conduce
curentul între linia căzută la pământ şi cel mai apropiat punct de
împământare, reprezentat de un conductor îngropat în pământ pentru un
contact cât mai bun. Datorită faptului că pământul este un conductor
electric mult mai slab decât conductoarele electrice de pe stâlpi,
majoritatea căderii de tensiune se va regăsi între punctul de contact al
cablului căzut la pământ şi conductorul folosit pentru împământare;
căderea de tensiune în lungul cablului electric va fi mult mai mică
(cifrele din figură sunt foarte aproximative):

#+CAPTION: linie electrică căzută la pământ - valorile aproximative ale
#+CAPTION: căderilor de tensiune
[[./poze/00068.png]]

Dacă distanţa dintre punctul de contact al liniei cu pământul şi locul
împământării este mică, atunci va exista o cădere mare de tensiune pe o
distanţă relativ scurtă. Prin urmare, o persoană ce stă pe pământ între
aceste două puncte este în pericol de electrocutare datorită diferenţei
de potenţial dintre picioarele sale (!!! Curentul „alege” calea cea mai
puţin rezistentă din punct de vedere electric !!!)

#+CAPTION: linie electrică căzută la pământ - electrocutarea persoanei
ce se află între punctul de contact al liniei electrice şi punctul de
#+CAPTION: împământare al reţelei
[[./poze/00069.png]]

Din nou, aceste cifre sunt foarte aproximative, dar ilustrează foarte
bine principiul conform cărei o persoană poate deveni victimă a
electrocutării datorită unei linii electrică căzute la pământ fără să
intre în contact direct cu aceasta!

Un mod de a evita acest tip de electrocutare este ca atunci când obervăm
o linie electrică căzută la pământ să facem contact cu pământul doar
într-un singur punct; acest lucru îl putem realiza alergând (când
alergăm, doar un singur picior atinge pământul deodată), sau, dacă nu
avem unde fugi, să stăm într-un singur picior. Desigur, dacă putem să o
facem, alegatul este cea mai bună opţiune. Eliminând contactul în două
puncte cu pământul, nu va exista o diferenţă de potenţial şi nici o
cădere de tensiune asupra corpului pentru pentru apariţia unui potenţial
curent periculos prin organism.

Sumar:

-  Condiţiile de umezeală sporesc riscul apariţiei electrocutării prin
   reducerea rezistenţei electrice a pielii
-  Scoateţi din funcţiune şi înlocuiţi imediat dispozitivele şi
   aparatele electrice uzate sau defecte. Puteţi evita folosirea în
   necunoştiinţă de cauză a unui prlungitor sau dispozitiv electric prin
   tăierea capătului cablului de alimentare după scoaterea acestuia din
   priză
-  Liniile electrice aeriene sunt deosebit de periculoase şi trebuie
   evitate sub orice formă. Dacă vedeţi observaţi posibilitatea
   existenţei unui punct de contact între o linie electrică şi pământ,
   pentru evitarea riscului electrocutării staţi într-un picior sau
   alergaţi (un singur picior atinge pământul în acelaşi moment); în
   acest fel nu va exista o diferenţa de potenţial asupra corpului
   victimei şi nici posibilitatea apariţiei unui curent periculos

** Proiectarea aparatelor electrice

Odată cu realizarea împământării circuitului, cel puţin un punct din
circuit este comun cu pământul şi prin urmare nu prezintă niciun risc de
electrocutare. Într-un sistem electric simplu, format din două fire,
conductorul conectat la împământare se numeşte /neutru/, iar celălalt
conductor este conductorul /sub tensiune/ sau /fază/:

#+CAPTION: legarea unei părţi a circuitului monofazat la împământare
[[./poze/00070.png]]

În ceea ce priveşte sursa de alimentare şi sarcina propriu-zisă,
existenţa punctului de împământare nu are niciun efect asupra
funcţionării circuitului. Acesta există doar pentru siguranţa
persoanelor ce intră în contact cu circuitul, şi înseamnă o căderea de
tensiunea de 0 volţi între circuit şi pământ, tensiune la care atingerea
circuitului este sigură. Conductorul aflat sub tensiune, în schimb,
poate produce electrocutarea persoanelor ce vin în contact cu acesta în
cazul în care alimentarea cu energie electrică nu este întreruptă în
prealabil.

Este bine de înţeles această diferenţă de pericole între cei doi
conductori într-un circuit electric simplu. Următoarele ilustraţii sunt
realizate pe baza unui circuit electric de apartament/casă tipic
(folosind curentul continuu în acest caz pentru simplitatea prezentării,
şi nu curent alternativ).

Dacă luăm, de exemplu, un aparat electric, precum un prăjitor de pâine,
cu o carcasă metalică, putem observa că teoretic acesta nu ar trebui să
prezinte niciun pericol de electrocutare în cazul în care funcţionează
corespunzător. Firele metalice din interiorul aparatului ce conduc
curentul spre elementul de încălzire sunt izolate faţă de carcasa
metalică, precum şi între ele, cu un material plastic sau de cauciuc.

#+CAPTION: conectarea unui aparat electric cu carcasă metalică la
reţeaua de alimentare - căderea de tensiune între carcasa metalică şi
#+CAPTION: pământ este de 0 volţi
[[./poze/00071.png]]

Totuşi, în cazul în care unul dintre firele existente în interiorul
aparatului vine în contact direct cu carcasa metalică, potenţialul
electric al acesteia va fi egal cu cel al firului, iar atingerea
carcasei va fi în acest caz la fel de periculoasă precum atingerea
directă a firului. Dacă aceasta situaţie duce sau nu la electrocutare
depinde de natura firului ce atinge carcasa:

#+CAPTION: conectarea unui aparat electric cu carcasă metalică la
reţeaua de alimentare; la contactul accidental dintre fază şi carcasa
metalică, există o cădere de tensiune potenţial periculoasă între
#+CAPTION: carcasă şi pământ
[[./poze/00072.png]]

În cazul în care firul ce intră în contact cu carcasa metalică este faza
(firul aflat „sub tensiune”), utilizatorul aparatului se află într-un
real pericol. Pe de altă parte, dacă neutrul este cel ce atinge carcasa
metalică, nu există niciun pericol de electrocutare:

#+CAPTION: conectarea unui aparat electric cu carcasă metalică la
reţeaua de alimentare; la contactul accidental dintre neutru şi carcasa
metalică, nu există niciun pericol de electrocutare
[[./poze/00073.png]]

Pentru a se asigura că primul caz este mai puţin probabil decât
celălalt, se încearcă în general proiectarea aparatelor electrice asfel
încât riscul ca faza să intre în contact direct cu carcasa metalică să
fie minim. Totuşi, această măsură preventivă este eficientă doar în
cazurile în care polaritatea prizei poate fi garantată. Dacă polaritatea
acesteia poate fi inversată, atunci firul ce intră în contact cu carcasa
poate la fel de bine să fie cel aflat sub tensiune:

#+CAPTION: conectarea unui aparat electric cu carcasă metalică la
reţeaua de alimentare; inversarea polarităţii prizei înseamnă ca orice
fir care vine în contact cu carcasa prezintă un potenţial pericol de
#+CAPTION: electrocutare
[[./poze/00074.png]]

Aparatele electrice proiectate asfel se folosesc la prizele polarizate,
un picior al conectorului fiind mai lat iar celălalt mai îngust (prizele
sunt şi ele construite în acest fel). Prin urmare, conectorul nu poate
fi introdus „inver” în priză, iar identitatea firelor din interiorul
aparatului poate fi asigurată în acest fel. Acest lucru nu are niciun
efect asupra funcţionării aparatului, ci serveşte doar ca şi mijloc de
siguranţă în utilizare.

O altă metodă este realizarea carcasei exterioare a aparatului dintr-um
material non-conductiv. Asfel de aparate se numesc dublu-izolate,
doarece carcasa serveşte ca şi izolaţie adiţională pe lângă cea oferită
de conductori. Dacă se întâmplă ca un fir din interiorul aparatului să
intre în contact cu carcasa, aceasta nu prezintă niciun pericol de
electrocutare pentru utilizator.

Iar o altă metodă constă în menţinerea carcasei metalice, dar şi
adăugarea unui al treilea conductor între punctul de împământare şi
carcasa metalică pentru asigurarea unei legături directe şi sigure între
aceasta şi pământ:

#+CAPTION: conectarea unui aparat electric cu carcasă metalică la
reţeaua de alimentare; folosirea prizei cu împământare pentru
#+CAPTION: înlăturarea pericolului electrocutării
[[./poze/00075.png]]

Al treilea contact al conectorului prezent la capătul cablului de
alimentare asigură o conexiune directă între carcasa metalică a
aparatului şi pământ. Cele două puncte fiind în acest caz electric
comune, nu poate exista nicio cădere de tensiune între ele. Dacă firul
aflat sub tensiune (faza) atinge accidental carcasa metalică, se va
produce un scurt-circuit prin sursa de tensiune şi firul de împământare,
scurt-circuit ce va declanşa dispozitivele de protecţie la supracurent.
Utilizatorul aparatului se va afla în siguranţa în tot acest timp.

Datorită acestui lucru, nu îndepărtaţi niciodată al treilea contact al
prizei în cazul în care doriţi să introduceţi un conector fară
împământare într-o priză cu împământare! Aparatul va funcţiona în
continuare fără nicio problemă, dar, prin îndepărtarea acestui conctact,
nu va mai exista nicio legătură directă între carcasa metalică a
aparatului şi pământ, existând asfel un real pericol de electrocutare
pentru persoanele ce vin în contact direct cu carcasa aparatului în
cazul apariţiei defectelor.

**** Detectarea diferenţei de curent între fază şi neutru

Asigurarea împotriva electrocutării se poate realiza şi în altă parte,
nu doar asupra aparatului electric, asfel:

#+CAPTION: conectarea unui aparat electric cu carcasă metalică la
#+CAPTION: reţeaua de alimentare;
[[./poze/00076.png]]

În cazul unui aparat electric ce funcţionează corespunzător, precum în
figura de mai sus, valoarea curentului măsurat prin fază ar trebui să
fie exact aceeiaşi cu valoarea curentului măsurat prin neutru, datorită
faptului că există o singură cale pentru deplasarea electronilor. Dacă
nu există nicio defecţiune în interiorul aparatului, nu există niciun
pericol de electrocutare.

În schimb, dacă faza atinge accidental carcasa metalică, va exista un
curent prin persoana electrocutată şi prin pământ, ce reduce curentul
prin neutru şi amplifică valoarea sa prin fază, ducând la o diferenţă de
curent între cele două:

#+CAPTION: conectarea unui aparat electric cu carcasă metalică la
reţeaua de alimentare; diferenţa de curent între fază şi neutru în cazul
#+CAPTION: electrocutării
[[./poze/00077.png]]

Diferenţa de curent între cei doi conductori, fază şi neutru, va exista
doar în cazul existenţei unui curent prin împământare, caz în car există
o defecţiune în sistem. O asfel de diferenţă a valoriilor curenţilor
poate fi folosită pentru detectarea defecţiunilor şi a existenţei
pericolului de electrocutare. Dacă folosim un dispozitiv pentru
măsurarea diferenţei de curent dintre cei do conductori, existenţa
acesteia poate fi folosită pentru deschiderea unui întrerupător pentru a
întrerupe asfel alimentarea cu energie electrică de la reţea şi
prevenirea electrocutării:

#+CAPTION: conectarea unui aparat electric cu carcasă metalică la
reţeaua de alimentare; deschiderea automată a întrerupătorului în cazul
existenţei unei diferenţe prea mari între curenţii fazei şi al neutrului
[[./poze/00078.png]]

Sumar:

-  Sistemele de alimentare au adesea conectată o parte a sursei de
   tensiune la împământare pentru asigurarea împotriva electrocutării în
   acel punct
-  Conductorul conectat la împământare într-un sistem de alimentare
   poartă numele de conductor /neutru/, iar celălalt conductor se
   numeşte /fază/
-  Împământarea sistemelor de alimentare se realizează pentru prevenirea
   electrocutărilor şi nu afectează performanţa circuitului şi a
   sarcinii
-  Siguranţa în utilizare a aparatelor electrice poate fi îmbunătăţită
   prin folosirea prizelor şi conectorilor polarizaţi, a izolaţiei duble
   sau a prizelor cu împământare
-  Întrerupătoarele automate pot detecta diferenţa de curent dintre fază
   şi neutru; în cazul în care această diferenţă este prea mare,
   circuitul se deschide automat pentru a preveni pericolul apariţiei
   electrocutării

** Utilizarea aparatelor de măsură

Utilizarea corectă şi în condiţii de siguranţă a unui aparat de măsură
este o deprindere extrem de importantă pentru orice electrician sau
electronist. Această utilizare prezintă un anumit risc de electrocutare
datorită tensiunilor şi curenţilor prezenţi în circuitul de măsurat. Din
această cauză, trebuie acţionat foarte atent atunci când utilizăm
aparatele de măsură.

Cel mai utilizat aparat de măsură electric poartă numele de multimetru.
Denumirea vine de la faptul că aceste aparate sunt capabile să măsoare o
plajă largă de variabile, precum tensiune, curent, rezistenţă şi altele.
În mânile unei persoane competente, multimetrul reprezintă un instrument
de lucru eficient dar şi un dispozitiv de protecţie. În mâinile unei
persoane ignorante sau neatente, acesta poate deveni o reală sursă de
pericol la conectarea într-un circuit alimentat.

Cu siguranţă că există o multitudine de modele, fiecare cu
caracteristici diferite, totuşi, multimetrul prezentat aici este unul
general, utilizat pentru prezentarea principiilor sale de bază.

#+CAPTION: multimetru digital; prezentare generală
[[./poze/00340.png]]

Putem observa că afişajul este digital, din acest motiv, acest tip de
multimetru mai poartă numele de multimetru digital. Selectorul rotativ
(setat pe poziţia Off (închis) în acest caz) se poate găsi în 5 poziţii
diferite: 2 poziţii „V” (tensiune), 2 poziţii „A” (curent), şi o poziţie
Ω (rezistenţă). De asemenea, poziţia marcată cu o pereche de linii
orizontale, paralele, una continuă şi cealaltă întreruptă, reprezintă
curentul continuu, iar poziţie reprezentată cu ajutorul unei forme de
undă sinusoidale, reprezintă curentul alternativ. Cu alte cuvinte,
intern, multimetrul utilizează metode diferite pentru măsurarea
curentului şi a tensiunii în curent continuu respectiv curent
alternativ, de aici şi necesitatea existenţei a două poziţii pentru
fiecare dintre cele două variabile.

Pe suprafaţa multimetrului există trei prize în care putem introduce
sondele de test. Sondele nu sunt altceva decât conductori speciali
utilizaţi pentru realizarea legăturii dintre circuit şi multimetru.
Condcutorii sunt acoperiţii de o izolaţie colorată, neagră sau roşie,
pentru a preveni contactul direct, iar vârfurile sunt ascuţite şi
rigide.

#+CAPTION: multimetru digital; prezentare generală
[[./poze/00341.png]]

Sonda neagră va fi tot timpul introdusă în priza neagră a multimetrului,
cea marcată cu „COM” (comun). Sonda roşie va fi introdusă fie în priza
marcată pentru tensiune şi rezistenţă (V Ω) sau în cea pentru curent
(A), în funcţie de ce variabilă dorim să măsurăm.

*** Utilizarea multimetrului - exemple

**** Măsurarea unei tensiuni de curent continuu

#+CAPTION: multimetru digital; măsurarea tensiunii de curent continuu a
#+CAPTION: unei baterii
[[./poze/00342.png]]

Primul exemplu constă din măsurarea unei tensiuni de c.c. la bornele
unei baterii. Observaţi prizele la care sunt conectate cele două sonde
ale multimetrului (V Ω şi COM) şi faptul că selectorul este setat pe „V”
în curent continuu.

**** Măsurarea unei tensiuni de curent alternativ

#+CAPTION: multimetru digital; măsurarea tensiunii de curent alternativ
#+CAPTION: la priză
[[./poze/00343.png]]

Singura diferenţa constă în schimbarea poziţiei selectorului pe poziţie
„V” în curent alternativ. Din moment ce efectuăm tot o măsurătoare de
tensiune, sondele multimetrului vor rămâne conectate în aceleaşi prize.

**** Surse de pericol

În ambele cazuri de mai sus, este extrem de important să nu atingem
vârfurile celor două sonde între ele, atunci când acestea se află în
contact cu punctele lor respective din circuit. Dacă acest lucru are
loc, se va forma un scurt-circuit, lucru pe care nu-l dorim.

#+CAPTION: multimetru digital; măsurarea tensiunii de curent alternativ
#+CAPTION: la priză
[[./poze/00344.png]]

Măsurarea tensiunilor este probabil cea mai folosită funcţie a unui
multimetru. Este cu siguranţă cea mai folosită metodă pentru asigurarea
împotriva electrocutărilor, şi din acest motiv, trebuie foarte bine
înţeleasă de către utilizatorul acestuia. Fiindcă tensiunea este tot
timpul relativă între două puncte, aparatul de măsură trebuie să fie
conectat între două puncte din circuit pentru a putea oferi un rezultat
satisfăcător. Acest lucru înseamnă că ambele sonde trebuie ţinute de
mânile utilizatorului pentru crearea contactelor. Dar ştim deja că cea
mai periculoasă cale pentru curent, în cazul electrocutărilor, este
între cele două mâini, deoarece curentu în acest caz trece direct prin
inimă; din această cauză, o astfel de măsurătoare reprezintă tot timpul
un potenţial pericol.

Dacă izolaţia sondelor este deteriorată sau crăpată, degetele
utilizatorului pot intra în contact direct cu conductorii de curent în
timpul măsurătorilor. Dacă putem folosi doar o singură mână pentru
ambele sonde, aceasta ar fi cea mai sigură metodă de efectuare a
măsurătorilor. Câteodată este posibilă „agăţarea” uneia dintre sonde pe
circuit, nefiind nevoiţi să o mai ţinem în mână; acest lucru reprezintă
o reducere a pericolului electrocutării. Pentru această operaţie, exista
accesorii speciale ce pot fi ataşate pe vârful sondelor.

Ţineţi minte că sondele aparatului de măsură sunt parte integrantă a
aparatului însuşi. Dacă aveţi nevoie de accesorii speciale pentru sonde,
consultaţi catalogul producătorului aparatului de măsură sau cataloagele
altor producători de echipamente de măsură. Nu încercaţi să vă
construiţi propriile sonde! Proiectarea sau realizarea lor defectuoasă
vă pot pune într-un real pericol atunci când lucraţi într-un circuit
alimentat!

De asemenea, trebuie ţinut minte că multimetrele digitale realizează
diferenţa dintre c.c. şi c.a. După cum am văzut mai devreme, atât
tensiunile de curent continuu cât şi cele de curent alternativ se pot
dovedi periculoase; prin urmare, când folosiţi un multimetru pentru
asigurarea unui circuit împotriva electrocutării, fiţi siguri că aţi
efectuat măsurătorile atât în c.c. cât şi în c.a., chiar daca nu v-aţi
aştepta să le găsiţi pe amandouă!

**** Numărul măsurătorilor necesare

Atunci când verificăm prezenţa unor posibile tensiuni periculoase,
trebuie să luăm în calcul toate punctele din scenariul respectiv.

De exemplu, să presupunem că deschidem un panou electric şi găsim trei
conductori ce alimentează o sursă în curent alternativ. Oprim
alimentarea prein intermediul întrerupătorului, încercăm să pornim
sarcina pentru a verifica absenţa oricărei tensiuni şi vedem că nu se
întâmplă nimic. Următorul pas îl reprezintă măsurarea tensiunii cu
ajutorul aparatului de măsură.

Prima dată verificăm aparatul de măsură asupra unei surse de tensiune
cunoscute, pentru a ne asigura de funcţionarea sa corectă (priză de
c.a., de exemplu). Facem acest lucru şi observăm ca multimetrul
funcţionează corect. Apoi, trebuie să măsurăm căderea de tensiune dintre
aceste fire ale panoului. Dar tensiunea reprezintă o valoare între două
puncte, prin urmare, ce puncte trebuie să luăm în considerare?

#+CAPTION: panou electric; schiţă
[[./poze/00353.png]]

Adevărul este că trebuie să măsurăm căderea de tensiune între toate
combinaţiile posibile, A cu B, B cu C şi A cu C. Dacă măsurăm o cădere
de tensiune diferită de zero, în oricare din aceste scenarii, circuitul
nu se află într-o stare de energie zero. Dar asta nu e tot. Un
multimetru nu va înregistra tensiunile de c.c. atunci când selectorul
este poziţionat pe c.a. şi invers; prin urmare, trebuie să mai efectuăm
un set de trei măsurători pentru fiecare din cele două stări.

Totuşi, nici în acest caz nu am reuşit să acoperim toate posibilităţile.
Ţineţi minte că tensiunile periculoase pot să apară între oricare dintre
conductori şi pământ (în cazul de faţă, carcasa metalică a panoului
electric). Prin urmare, trebuie să măsurăm căderile de tensiune şi între
fiecare din cele trei puncte şi pământ, atât în c.c cât şi în c.a. Acest
lucru duce numărul măsurătorilor la 12, pentru un scenariu aparent
simplu. Desigur, după ce toate măsurătorile au fost încheiate, trebuie
să re-testăm funcţionarea corectă a multimetrului, prin măsurarea unei
căderi de tensiune cunoscute (priza, de exemplu).

**** Măsurarea rezistenţelor

În cazul măsurării rezistenţelor, sondele vor rămâne conectate în
aceleaşi prize ale multimetrului ca şi în cazul măsurătorilor de
tensiune, dar selectorul trebuie poziţionat pe Ω (vezi figura).
Măsurătoarea se realizează simplu, prin poziţionarea vârfurilor celor
două sonde pe capetele libere ale rezistorilor.

#+CAPTION: panou electric; schiţă
[[./poze/00345.png]]

Atenţie însă, măsurarea rezistenţelor se face doar asupra componentelor
nealimentate! Atunci când multimetrul se află în modul „rezistenţă”,
acesta se foloseşte de o mică baterie internă pentru generarea unui
curent mic prin componentul de măsurat. Prin sesizarea dificultătii de
trecere a curentului prin component, se poate determina rezistenţa
acestuia. Dacă există o sursă adiţională de tensiune în circuitul format
din aparatul de măsură şi componentul în cauză, măsurătorile realizate
vor fi greşite. În cel mai rău caz, prezenţa unei surse adiţionale de
tensiune în circuit, poate duce la defectarea aparatului de măsură.

**** Continuitatea firelor

Modul „rezistenţă” a unui multimetru este foarte folositor şi pentru
determinarea continuitătii conductorilor. Atunci când exista o un
contact bun între vârfurile sondelor, aparatul va indicat o valoarea
aproximativ egală cu 0 Ω. Dacă sondele nu ar prezenta nicio rezistenţa
internă, această măsurătoare ar da exact 0 Ω.

#+CAPTION: multimetru digital; atingerea sondelor între ele
[[./poze/00346.png]]

Dacă sondele nu se află în contact direct una cu cealaltă, sau daca sunt
conectate la capetele opuse ale unui conductor întrerupt, acesta va
indica o rezistenţă infinită, reprezentată de obicei pe afişajul
multimetrului prin prescurtarea „O.L.” (open loop (eng.) - circuit
deschis).

#+CAPTION: multimetru digital; circuit deschis (O.L.)
[[./poze/00347.png]]

**** Măsurarea curentului cu ajutorul multimetrului

Aceasta reprezintă cea mai complexă şi periculoasă aplicaţie a
multimetrului. Motivul este destul de simplu: curentul de măsurat
trebuie să treacă *prin* aparatul de măsură, ceea ce înseamnă că
multimetrul trebuie integrat în circuit. Pentru a realiza acest lucru,
circuit iniţial trebuie oprit, iar multimetrul conectat între cele două
puncte ale circuitului deschis. Pentru realizarea propriu-zisă a
măsurătorii, selectorul trebuie să se afle în poziţia „A”, fie în c.a.,
fie în c.c., iar sonda roşie trebuie introdusă în priza marcata cu „A”
(vezi figura).

#+CAPTION: multimetru digital; măsurarea curentului
[[./poze/00348.png]]

Următorul pas este deschiderea circuitului pentru a putea conecta
multimetrul.

#+CAPTION: multimetru digital; măsurarea curentului; deschiderea
#+CAPTION: circuitului
[[./poze/00349.png]]

Închiderea circuitul se realizează apoi prin multimetru, astfel:
conectăm vârfurile sondelor la captele libere ale circuitului deschis,
sonda neagră la terminalul negativ al bateriei de 9 V, iar sonda roşie
la capătul conductorului liber ce duce la bec.

#+CAPTION: multimetru digital; măsurarea curentului; închiderea
#+CAPTION: circuitului prin intermediul multimetrului
[[./poze/00350.png]]

Deşi acest circuit, cu o sursă de 9 V, este sigur din punct de vedere al
electrocutărilor, în circuitele de putere această metodă reprezintă o
adevărată sursă de pericol.

**** Selectarea curentului sau a tensiunii

La modificarea poziţiei multimetrului din modul „curent” (ampermetru) în
modul „tensiune” (voltmetru), se întâmplă adesea să schimbăm poziţia de
pe „A” pe „V” dar să uităm sonda roşie în priza „A” şi nu în priza (V
Ω). Dacă aparatul de măsură este apoi conectat la bornele unei surse de
tensiune suficient de mare, rezultatul va fi un scurt-circuit prin
aparatul de măsură. Atunci când multimeturl se află în poziţia „A”,
acesta este proiectat pentru o rezistenţă între vârfurile sondelor ce
tinde practic la 0 Ω. În poziţia „V”, lucrurile stau exact invers,
rezistenţa dintre vârfurile sondelor este de ordinul mega-ohmilor (MΩ).

#+CAPTION: multimetru digital setat pentru măsurarea curentului dar
folosit pentru măsurarea tensiunii; apariţia scurt-circuitului
[[./poze/00351.png]]

Pentru a preveni acest lucru, majoritatea multimetrlor produc un
avertisment sonor în cazul în care sonda este introdusă în priza „A” iar
selectorul este poziţionat pe „V”.

**** Verificarea siguranţei fuzibile interne

Toate multimetrele de calitate sunt echipate cu siguranţe fuzibile în
interior, siguranţe ce se ard la trecerea unui curent excesiv prin ele,
precum este cazul exemplului anterior. La fel ca toate dispozitivele de
siguranţă, şi aceste siguranţe sunt proiectate în primul rând pentru
protecţia echipamentului şi doar apoi pentru protecţia utilizatorului.
Un multimetru poate fi utilizat pentru verificarea propriei siguranţe
prin setarea pe poziţia „Ω”, iar sondele pe poziţia „A” respectiv „V Ω”.
Verificarea se realizează prin contactul direct al celor două sonde.

#+CAPTION: multimetru digital; verificarea siguranţei fuzibile interne
[[./poze/00352.png]]

O siguranţa bună va indica o rezistenţa foarte mică, pe când o siguranţa
arsă va indica tot timpul un circuit deschis (O.L.). Valoarea
măsurătorii nu este de o importanţă foarte mare, atâta timp cât este
mica.

Sumar:

-  *Multimetrul* este un aparat de măsură capabil să măsoare tensiunea,
   curentul şi rezistenţa

* Notatia stiintifica

** Notaţia ştiinţifică

*** Scop

În multe discipline ştiinţifice şi inginereşti, trebuie să lucrăm adesea
cu valori foarte mari sau foarte mici. Unele dintre aceste cantităţi
sunt foarte greu de reprezentat, fiind extrem de mari sau extrem de
mici. Să luăm ca şi exemplu masa protonului, una dintre particulele
nucleului atomului:

masa protonului = 0,00000000000000000000000167 grame

Sau, numărul de electronic ce trec printr-un punct al unui circuit în
fiecare secundă, sub influenţa unui curent de 1 Amper:

1 Amper = 6.250.000.000.000.000.000 electroni pe secundă

În ambele cazuri, avem de a face cu mulţi de zero. Evident, este destul
de incomod să lucrăm cu atât de multe cifre, chiar şi cu ajutorul
calculatoarelor.

*** Cifre semnificative

În cazul celor două numere de mai sus, putem observa că există relativ
puţine cifre diferite de zero în componenţa acestora. În cazul masei
protonului, avem doar „167” precedat de 23 de zero înainte de virgula
(decimală). Pentru numărul de electroni pe secundă într-un Amper, avem
„625” urmat de 16 zerouri. Numim aceste cifre diferite de zero (de la
prima la ultima), plus oricare zerouri ce se află între aceste limite,
„cifrele semnificative” ale oricărui număr.

Cifrele semnificative rezultate în urma unei măsurători reale indică de
obicei acurateţea acelei măsurători. De exemplu, dacă spunem că o maşină
cântăreşte 1.000 kg, probabil că nu dorim să fim foarte exacţi referitor
la greutatea acesteia, ci am făcut o rotunjire aproximativă şi comodă.
Această valoare conţine doar o cifră semnificativă, şi anume, „1”-ul din
faţa, zerourile fiind folosite în acest caz doar pentru a indica un
multiplu al primei cifre, şi nu „posedă” nicio valoare. Touşi, dacă am
spune că maşina cântăreşte 1.005 kg, atunci valoarea ar avea 4 cifre
semnificative, şi anume „1.005”, iar în acest caz, zerourile sunt parte
componentă a mărimii măsurate.

În aceeiaşi ordine de idei, numerele cu mai mulţi de zero nu sunt
neapărat reprezentative pentru o anumita cantitate reală până la punctul
decimal. În acest caz, un asemenea număr poate fi scris printr-o
prescurtarea matematică pentru a fi mai uşor de citit. Prescurtarea
poartă denumirea de *notaţia ştiinţifică*.

**** Numere mari folosind notaţia ştiinţifică

Folosind notaţia ştiinţifică, un număr poate fi scris prin intermediul
cifrelor semnificative ca şi o valoare între 1 şi 10 (sau -1 şi -10
pentru numerele negative), iar zerourile sunt reprezentate ca şi puteri
ale lui 10. De exemplu:

1 Amper = 6.250.000.000.000.000.000 electroni pe secundă poate fi scris
sub forma 1 Amper = 6,25 x 10^{18} electroni pe secundă

10 la puterea 18 (10^{18}) înseamnă 10 înmulţit cu el însuşi de 18 ori,
sau, un 1 urmat de 18 zerouri. Înmulţit cu 6,25, rezultă „625” urmat de
16 zerouri (luăm 6,25 şi mutăm virgula cu 18 locuri spre dreapta).
Avantajele notaţiei ştiinţifice sunt evidente: numărul nu mai este atât
de „imposibil” de scris iar cifrele semnificative sunt foare uşor de
identificat.

**** Numere mici folosind notaţia ştiinţifică

Ce putem face însă în cazul numerelor foarte mici, precum masa
protonului în grame? Putem folosi şi în acest caz notaţia ştiinţifică,
doar că puterile lui 10 vor fi negative în acest caz, şi nu pozitive,
ceea ce se traduce printr-o deplasare a virgulei decimale înspre stânga
şi nu înspre dreapta, precum în cazul precedent.

masa protonului = 0,00000000000000000000000167 grame poate fi scrisă sub
forma masa protonului = 1,67 x 10^{-24} grame

10 ridicat la puterea -24 (10^{-24}) înseamnă inversa (1 / x) lui 10
înmulţit cu el însuşi de 24 de ori, sau, un 1 precedat de o virgulă
decimală şi de 23 de zerouri. Înmulţit cu 1,67, rezultatul este „167”
precedat de virgula decimală şi 23 de zerouri. La fel ca şi în cazul
numerelor foarte mari, este mult mai uşor pentru o persoană să utilizeze
notaţia prescurtată. Şi în acest caz, cifrele semnificative sunt
exprimate clar.

Revenind la exemplul precedent, putem exprima valoarea de 1.000 kg cu
ajutorul notaţiei ştiinţifice, astfel:

greutatea = 3 x 10^{3} kg

În cazul în care maşina ar cântări 1.005 kg, notaţia ştiinţifica ar fi
următoarea:

greutatea = 3,005 x 10^{3} kg

** Aritmetica notaţiei ştiinţifice

*** Înmulţirea numerelor sub forma notaţiei ştiinţifice

Beneficiile notaţiei ştiinţifice nu se opresc doar la uşurinţa scrierii
numerelor. O asemenea notaţie este uşor de folosit în cazul înmulţirii
şi împărţirii numerelor. Să presupunem, de exemplu, că vrem să aflăm
numărul de electroni ce trec printr-un anumit punct al unui circuit ce
transportă un curent de 1 A într-o perioadă de 25 de secunde. Dacă ştim
numărul de electroni pe secundă din circuit (ceea ce cunoaştem), tot
ceea ce trebuie să facem este să înmulţim acea cantitate cu numărul de
secunde (25) pentru aflarea răspunsului:

(6.250.000.000.000.000.000 electroni pe secundă) x (25 secunde) =
156.250.000.000.000.000.000 electroni în 25 de secunde

Utilizând notaţia ştiinţifică putem reformula problem astfel:

(6,25 x 10^{18} electroni pe secundă) x (25 secunde)

Dacă luăm „6,25” şi îl înmulţim cu 25, obţinem 156,25. Prin urmare,
răspunsul poate fi scris astfel:

156,25 x 10^{18} electroni

Totuşi, dacă dorim să menţinem convenţia standard a notaţiei
ştiinţifice, trebuie să reprezentăm cifrele semnificative ca şi numere
între 1 şi 10. În cazul de faţă, „1,5625” înmulţit cu o anumită putere a
lui 10. Pentru a obţine 1,5625 din 156,25, trebuie să trecem virgula
decimală cu două locuri în stânga. Acest lucru se realizează astfel:

156,25 = 1,5625 x 10^{2}

Adică, mutăm virgula decimală cu două poziţii în stânga, dar în acelaşi
timp înmulţim numărul nou format cu 10 la puterea 2 (numărul de
poziţii). Rezultatul final arată acum astfel (înmulţim numărul de mai
sus cu 10^{18}):

1,5625 x 10^{20} deoarece, 10^{a} x 10^{b} = 10^{a + b}

Dacă am dori în schimb să aflăm numărul de electroni ce trec într-un
interval de o oră (3.600 secunde)? În acest caz, putem trece şi timpul
sub forma notaţiei ştiinţifice:

6,25 x 10^{18} x 3,6 x 10^{3}

Pentru realizarea acestui produs (înmulţire), înmulţim cele două cifre
semnificative între ele (6,25 şi 3,6), precum şi cele două puteri ale
lui zece între ele, astfel:

6,25 x 3,6 = 22,5 10^{18} x 10^{3} = 10^{21}

Ceea ce înseamnă:

22,5 x 10^{21} electroni sau 2,25 x 10^{22} electroni

*** Împărţirea numerelor sub forma notaţiei ştiinţifice

Pentru ilustrarea operaţiei de împărţire cu numere sub forma notaţiei
ştiinţifice, putem să luăm exemplul de mai sus invers, şi anume, să
aflăm cât timp le-ar trebui acelui număr de electroni (2,25 x 10^{22})
să treacă prin circuit, în cazul unui curent de 1 A:

(2,25 x 10^{22} electroni) / (6,25 x 10^{18} electroni pe secundă)

La fel ca şi în cazul înmulţirii, putem realiza calculele separat pentru
cifrele semnificative şi pentru puterile lui zece:

(2,25 / 6,25) x (10^{22} / 10^{18}) 0,36 x 10^{4} sau 3,6 x 10^{3}
secunde deoarece, 10^{a} / 10^{b} = 10^{a - b}

Putem vedea că am ajuns la aceeiaşi valoarea, 3600 secunde (3,6 x
10^{3}).

** Notaţia metrică

[[http://ro.wikipedia.org/wiki/Sistemul_interna%C5%A3ional_de_unit%C4%83%C5%A3i][Sistemul
metric]], pe lângă faptul că reprezintă o colecţie de unităţi de măsură
pentru diferite mărimi fizice, este structurat în jurul conceptului de
notaţie metrică. Diferenţa faţa de notaţia ştiinţifică o reprezintă
faptul că puterile lui zece sunt reprezentate cu ajutorul prefixelor
alfabetice. În imaginea alăturată sunt prezentate câteva dintre cele mai
uzuale prefixe alături de reprezentarea sub forma puterilor lui zece

#+CAPTION:
[[./poze/00356.png]]

Urmărind această scală, putem vedea că, de exemplu, 2,5 Giga înseamnă de
fapt 2,5 x 10^{9}, sau 2,5 miliarde. De asemenea, 3,21 pA (picoamperi)
înseamnă 3,21 x 10^{-12} Amperi.

Deoarece majoritatea prefixelor în sistemul metric se referă la puteri
ale lui 10 ce sunt multiplii de 3, notaţia metrică diferă de notaţia
ştiinţifică prin faptul că cifrele semnificative se pot regăsi oriunde
în intervalul 1 - 1000, în funcţie de prefixul ales. De exemplu, pentru
o greutate de 0,000267 grame, cele două notaţii arată astfel:

2,67 x 10^{-4} g (notaţia ştiinţifică) 267 µg (notaţia metrică) sau
0,267 mg (notaţia metrică)

*** Conversia prefixelor metrice

Pentru a exprima o cantiate printr-un prefix metric diferit faţă de cel
iniţial, trebuie doar să mutăm virgula decimală spre stânga sau spre
dreapta, în funcţie de caz.

De exemplu, să exprimăm 0,000023 A (amperi) în mA (microamperi). Putem
observa că 0,000023 A nu utilizează niciun prefix metric, ci reprezintă
doar unitatea de măsură „pură”. Din graficul de mai sus, vedem că micro
(µ) reprezintă 10^{-6}, prin urmare, trebuie să deplasăm virgula
decimală cu 6 poziţii spre drepta, iar rezultatul arată astfel:

0,000023 A = 23 µA

Un alt exemplu: dorim să exprimăm 304.212 V (volţi) în kV (kilovolţi).
Din nou, putem observa că acest număr nu are momentan niciun prefix.
Astfel, dacă dorim să trecem de la 10^{0} (vezi graficul de mai sus) la
10^{3} (kilo) în stânga, trebuie să mutăm virgula decimală cu 3 poziţii
spre stânga:

304.212 V = 304,212 kV

Să presupunem acum că dorim să transformăm 50,3 MΩ (megaohmi) în mΩ
(miliohmi). 50,3 MΩ înseamnă 50,3 x 10^{6}. Uitându-ne pe graficul de
mai sus, observăm că de la mega la mili există o diferenţa de 9 puteri
ale lui zece (de la 10^{6} la 10^{-3}, de la stânga la dreapta), prin
urmare, trebuie să deplasăm virgula decimală cu 9 poziţii spre drepta:

50,3 MΩ = 50.300.000.000 mΩ

Sumar:

-  
-  

* Serie paralel

** Ce sunt circuitele „serie” şi „paralel”

Circuitele formate dintr-o singură baterie şi o singură rezistenţă sunt
foarte uşor de analizat, dar nu sunt foarte des întâlnite în practică.
De obicei circuitele conţin mai mult de două componente conectate între
ele

Există două modalităţi de bază în care putem conecta mai mult de două
componente într-un circuit: /serie/ şi /paralel/. Mai jos e un exemplu
de circuit serie:

#+CAPTION: circuit serie
[[./poze/00082.png]]

În acest circuit avem 3 rezistori (R_{1},R_{2} şi R_{3}) conectaţi
într-un singur lanţ de la un terminal al bateriei la celălalt.
Caracteristica principală a unui circuit serie este existenţa unei
singure căi pentru curgerea electronilor.

Să ne uităm acum şi la celălalt tip de circuit, cel paralel:

#+CAPTION: circuit paralel
[[./poze/00083.png]]

Şi în acest caz avem tot 3 rezistori, dar de data această există mai
multe căi pentru curgerea electronilor. Există o cale de la 8 la 7, 2, 1
şi înapoi la 8. Mai exista una de la 8 la 7, 6, 3, 2, 1 şi înapoi la 8.
Şi mai există o a treia cale de la 8 la 7, 6, 5, 4, 3, 2, 1 şi înapoi la
8. Fiecare cale individuală (prin R_{1},R_{2} şi R_{3}) poartă denumirea
de /ramură/

Caracteristica definitorie pentru un circuit paralel este faptul că
toate componentele sunt conectate electric între aceleaşi seturi de
puncte. În circuitul de mai sus, punctele 1, 2, 3 şi 4 sunt toate comune
din punct de vedere electric. La fel şi punctele 8, 7, 6 şi 5. Toate
rezistoarele, precum şi bateria, sunt conectate între aceste două
puncte.

Desigur, complexitatea nu se opreşte nici la circuite serie sau paralel!
Putem avea de asemenea circuite ce sunt o combinaţie dintre acestea
două:

#+CAPTION: circuit serie-paralel
[[./poze/00084.png]]

În acest circuit, avem două ramuri prin care electroni pot să circule:
una de la 6 la 5, 2, 1 şi înapoi la 6, iar altă ramură de la 6 la 5, 4,
3, 2, 1 şi înapoi la 6. Observaţi cum ambele drumuri trec prin R_{1} (de
la punctul 2 spre punctul 1). În această configuraţie, spunem că R_{1}
şi R_{2} sunt paralele între ele, în timp ce R_{1} este în serie cu
combinaţia paralelă R_{1} şi R_{2}.

Idea de bază într-o conexiune serie este conectarea componentelor de la
un capăt la altul într-o linie dreaptă:

#+CAPTION: conexiune serie
[[./poze/00085.png]]

Idea de bază într-o conexiune paralel, pe de altă parte, este că toate
componentele sunt conectate între la aceleaşi capete. Într-un circuit
pur paralel, nu există niciodată mai mult de două puncte comune,
indiferent de numărul componentelor din circuit conectate. Există mai
mult de o singură cale pentru deplasarea electronilor, dar o singură
cădere de tensiune asupra tuturor componentelor"

#+CAPTION: conexiune paralel
[[./poze/00086.png]]

Cele două tipuri de configuraţii, serie şi paralel, prezintă proprietăţi
electrice total diferite.

Sumar:

-  Într-un circuit serie, toate componentele sunt conectate unul în
   continuarea celuilalt, formând o singură cale pentru curgerea
   electronilor.
-  Într-un circuit paralel, toate componentele sunt conectate la acelaşi
   capăt, formând exact un set de două puncte electric comune.
-  O „ramură” într-un circuit paralel este o cale pentru curgerea
   curentului formată din cel puţin o sarcină (rezistenţă) din circuit.
-  Legea lui Ohm: E = IR; I = E/R; R = E/I

** Circuite serie simple

Să începem cu un circuit electric format dintr-o baterie şi trei
rezistori:

#+CAPTION: circuit serie
[[./poze/00087.png]]

Primul principiu pe care trebuie să-l înţelegem legat de circuitele
serie este păstrarea constantă a valorii curentului în întreg circuitul,
şi prin urmare, prin fiecare component (prin fiecare component va trece
aceeiaşi cantitate de curent electric). Acest lucru se datorează
existenţei unei singurei căi pentru trecerea electronilor, iar dacă
privim circuitul ca un tub cu bile, putem înţelege de ce rata de
deplasare a bilelor trebuie să fie aceeiaşi în orice punct al tubului
(circuitului).

După modul în care este aşezată bateria de 9 volţi în circuit, ne putem
da seama că deplasarea electronilor se va realiza în sens invers acelor
de ceasornic (atenţie, folosim sensul real de deplasare al electronilor
în circuit), de la punctul 4 la 3, 2, 1 şi înapoi la 4. Totuşi, avem o
singură sursa de tensiune şi trei rezistori. Cum putem aplica legea lui
Ohm în acest caz?

Un principiu important de ţinut minte legat de legea lui Ohm, este
relaţia dintre tensiune, curent şi a rezistenţă între aceleaşi două
puncte din circuit. De exemplu, în cazul unei singure bateri şi a unui
singur rezistor în circuit, putem calcula foarte uşor valorile
circuitului, pentru că acestea se referă la aceleaşi două puncte din
circuit:

#+CAPTION: circuit serie
[[./poze/00088.png]] 
#+CAPTION: relaţii
#+CAPTION: matematice
[[./poze/10056.png]]

Din moment ce punctele 1 şi 2 sunt conectate împreună printr-un fir de o
rezistenţă neglijabilă (la fel şi punctele 3 şi 4), putem spune că
punctele 1 şi 2 sunt comune, precum şi că punctele 3 şi 4 sunt comune
între ele. De asemenea, ştim faptul că avem o tensiune electromotoare de
9 volţi între punctele 1 şi 4 (direct asupra bateriei), şi pentru că
punctele 1 şi 2 cu punctele 3 şi 4 sunt comune, trebuie de asemenea să
avem tot 9 volţi între punctele 2 şi 3 (direct asupra rezistorului).
Prin urmare, putem aplica legea lui Ohm (I=E/R) asupra curentului prin
rezistor, pentru că ştim tensiunea (E) la bornele rezistorului precum şi
rezistenţa acestuia. Toţi termenii (E, I, R) se aplică în cazul
aceloraşi două puncte din circuit, asupra aceluiaşi rezistor, prin
urmare putem folosi legea lui Ohm fără nicio problemă.

Totuşi, în circuitele ce conţin mai mult de un singur rezistor, trebuie
să fim atenţi cum aplicăm legea lui Ohm. În exemplul de jos cu trei
rezistori în circuit, ştim că avem 9 volţi între punctele 1 şi 4,
valoare reprezentând forţa electromotoare disponibilă pentru impingerea
electronilor prin conexiunea serie realizată din rezistorii R_{1},R_{2}
şi R_{3}. Nu putem însă împărţi cei 9 volţi la 3kΩ, 10kΩ sau 5kΩ pentru
a găsi valoarea curentului, pentru că nu cunoaştem defapt valoarea
tensiunii pe fiecare din rezistori în parte, cunoaştem valoarea
tensiunii pe întreg ansamblul de rezistori doar.

#+CAPTION: circuit serie
[[./poze/00087.png]]

Valoarea de 9 volţi reprezintă o cantitate /totală/ din circuit, pe când
valorile de 3kΩ, 10kΩ şi 5kΩ, reprezintă cantităţi /individuale/ din
cadrul circuitului de faţă. Dacă ar să folosim în cadrul legii lui Ohm o
valoare totală (tensiunea în acest caz) concomitent cu o valoare
individuală (rezistenţa în acest caz), rezultatul nu va fi acelaşi pe
care îl vom regăsi într-un circuit real.

În cazul lui R_{1}, legea lui Ohm se va folosi specificând tensiunea şi
curentul la bornele rezistorului R_{1}, şi valoarea rezistenţei lui,
3kΩ:

#+CAPTION: formula
[[./poze/10057.png]]

Dar din moment ce nu cunoaştem tensiunea la bornele lui R_{1} (doar
tensiunea totală pe toţi cei trei rezistori conectaţi în serie), şi nu
cunoaştem nici curentul prin R_{1} (curentul prin întreg circuitul
defapt, deci şi prin ceilalţi doi rezistori), nu putem realiza niciun
calcul cu niciuna dintre formule. Acelaşi lucru este valabil şi pentru
R_{2} şi R_{3}.

Prin urmare, ce putem face? Dacă am cunoaşte valoarea /totală/ a
rezistenţei din circuit, atunci am putea calcula valoarea /totală/ a
curentului pentru cantitatea /totală/ a tensiunii (I=E/R).

Cu această observaţia putem enunţa al doilea principiu al circuitelor
serie: în oricare circuit serie, rezistenţa totală a circuitului este
egală cu suma rezistenţelor individuale a fiecărui rezistor, prin
urmare, cu cât avem mai multe rezistenţe în circuit, cu atât mai greu le
va fi electronilor să se deplaseze prin circuit. În exemplul nostru,
aveam trei rezistori în serie, de 3 kΩ, 10 kΩ, respectiv 5 kΩ, ceea ce
rezultă într-o rezistenţă totală de 18Ω:

#+CAPTION: formula
[[./poze/10058.png]]

Ceea ce am făcut de fapt, a fost să calculăm rezistenţa echivalentă a
rezistenţelor de 3 kΩ, 10 kΩ şi 5 kΩ luate împreună. Cunoscând acest
lucru, putem redesena circuitul cu un singur rezistor echivalent
reprezentând combinaţia serie a celor trei rezistori R_{1}, R_{2} şi
R_{3}:

#+CAPTION: formula
[[./poze/00089.png]]

Acum avem toate informaţiile necesare pentru a calcula curentul prin
circuit, deoarece aven tensiunea între punctele 1 şi 4 (9 volţi), precum
şi rezistenţă între punctele 1 şi 4 (18kΩ):

#+CAPTION: formula
[[./poze/10059.png]]

Cunoscând faptul că prin fiecare component în cadrul unui circuit serie,
curentul este acelaşi, şi cunoscând valoarea acelui curentu în cazul de
faţă, putem merge înapoi la circuitul iniţial şi să notăm valoarea
curentului prin fiecare component în parte:

#+CAPTION: formula
[[./poze/00090.png]]

Acum că valoarea curentului prin fiecare rezistor ne este cunoscută,
putem folosi legea lui OHm pentru determinarea căderilor de tensiune pe
fiecare component în parte:

#+CAPTION: formula
[[./poze/10060.png]]

Putem observa căderea te tensiune pe fiecare rezistor în parte şi faptul
că suma acestor căderi de tensiune (1.5 V + 5 V + 2.5 V) este egală cu
tensiunea la bornele bateriei, 9 V. Acesta reprezintă al treilea
principiu al circuitelor serie: tensiune electromotoare (a bateriei)
este egală cu suma căderilor de tensiune pe fiecare component în parte.

Sumar:

-  Într-un circuit serie, curentul este acelaşi prin fiecare component:
   I_{Total} = I_{1} = I_{2} = . . . I_{n}.
-  Într-un circuit serie, rezistenţa totală este egală cu suma
   rezistenţelor individuale a tuturor rezistorilor din circuit:
   R_{Total} = R_{1} + R_{2} + . . . R_{n}.
-  Într-un circuit serie, tensiunea totală este egală cu suma căderilor
   individuale de tensiune pe fiecare component în parte: E_{Total} =
   E_{1} + E_{2} + . . . E_{n}.

** Circuite paralel simple

Să începem cu un circuit paralel format din trei rezistori şi o singură
baterie:

#+CAPTION: circuit paralel
[[./poze/00092.png]]

Primul principiu pe care trebuie să-l înţelegem despre circuitele
paralele este legat de faptul că tensiunea este egală la bornele tuturor
componentelor din circuit. Acest lucru se datorează existenţei a unui
număr de numai două seturi de puncte comune din punct de vedere electric
într-un circuit paralel, iar tensiunea măsurată între seturi de puncte
comune trebuie să fie tot timpul aceeiaşi. Prin urmare, în circuitul de
mai sus, tensiunea la bornele rezistorului R_{1} este egală cu tensiunea
la bornele rezistorului R_{2}egală cu tensiunea (căderea de tensiune) la
bornele rezistorului R_{3} şi de asemenea egală cu tensiunea
(electromotoare) la bornele bateriei.

Ca şi în cazul circuitelor serie, dacă dorim aplicarea legii lui Ohm,
valorile tensiunii, curentului şi ale rezistenţei trebuie să fie în
acelaşi context (total sau individual) pentru a obţine rezultate reale
prin aplicarea formulelor. Totuşi, în circuitul de mai sus, putem aplica
de la început legea lui Ohm fiecărui rezistor în parte, pentru că se
cunoaşte tensiunea la bornele fiecărui rezistor (9 voloţi) precum şi
rezistenţa fiecărui rezistor:

#+CAPTION: circuit paralel
[[./poze/10071.png]]

Până în acest moment, nu cunoaştem valoarea totală a curentului, sau
rezistenţă totală a acestui circuit paralel, asfel că nu putem aplica
legea lui Ohm pentru a afla valoarea totală a curentului prin circuit
(între punctele 1 şi 8 de exemplu). Totuşi, putem observa că valoarea
totală a curentului prin circuit trebuie să fie egală cu suma valorilor
curenţilor prin fiecare ramură (fiecare rezistor în parte):

#+CAPTION: circuit paralel
[[./poze/00093.png]] 
#+CAPTION: calcule
#+CAPTION: matematice
[[./poze/10074_2.png]]

Pe măsură ce curentul iese prin terminalul negativ (-) al bateriei la
punctul 8 şi se deplasează prin circuit, o parte din această cantitate
se împarte în două la punctul 7, o parte mergând spre R_{1}. La punctul
6 o parte din cantitate se va întrepta spre R_{2}, iar ceea ce mai
rămâne va curge spre R_{3}. Acelaşi lucru se întâmplă pe partea cealaltă
, la punctele 4, 3 şi 2, numai că de această dată curenţii se vor aduna
şi vor curge împreună spre terminalul pozitiv al bateriei (+), la
punctul 1. Cantitatea de electroni (curentul) ce se deplasează din
punctul 2 spre punctul 1 trebuie să fie egală cu suma curenţilor din
ramurile ce conţin rezistorii R_{1}, R_{2} şi R_{3}.

Acesta este al doilea principiu al circuitelor paralele: valoarea totală
a curentului prin circuit este egală cu suma curenţilor de pe fiecare
ramură în parte.

Şi în sfârşit, aplicând legea lui Ohm pe întreg circuitul, putem calcula
valoarea totală a rezistenţei prezentă în circuit:

#+CAPTION: rezistenţa totală din circuit
[[./poze/10074.png]]

Trebuie să observăm un lucru foarte important în acest caz! Valoarea
rezistenţei totale este de numai 625 Ω: /mai puţin/ decât valoarea
oricărei rezistenţe luate separat. În cazul circuitelor serie, unde
rezistenţa totală este egală cu suma tuturor rezistenţelor individuale,
suma totală a fost /mai mare/ decât valoarea oricărei rezistenţe luate
separat. În cadrul circuitelor paralel, este exact invers. Acesta este
al doilea principiu al circuitelor electrice paralele, iar matematic,
această relaţie între rezistenţa totală şi rezistenţele individuale din
circuit poate fi exprimată astfel:

#+CAPTION: rezistenţa totală într-un circuit paralel
[[./poze/10075.png]]

Sumar:

-  Într-un circuit paralel, căderea de tensiune pe fiecare component
   este aceeiaşi: E_{Total} = E_{1} = E_{2} = . . . E_{n}.
-  Într-un circuit paralel, rezistenţa totală este mai /mică/ decât
   rezistenţele oricărui rezistor luat în parte: R_{Total} = 1 /
   (1/R_{1} + 1/R_{2} + . . . 1/R_{n})
-  Într-un circuit paralel, curentul total este egal cu suma curenţilor
   individual prin fiecare ramură: I_{Total} = I_{1} + I_{2} + . . .
   I_{n}.

** Conductanţa

Prin definiţie, rezistenţa este mărimea ce măsoară /frecarea/
întâmpinată de electroni atunci când se deplasează prin componentul
respectiv (rezistor). Totuşi, putem să ne gândim şi la inversa aceasei
mărimi electrice: cat de /uşor/ le este electronilor să se deplaseze
printr-un component, faţă de cât de /dificil/, cum este cazul
rezistenţei. Denumirea pentru această /uşurinţă/ este /conductanţa/
electrică, în opoziţie cu rezistenţa electrică.

Matematic, conductanţa este inversa rezistenţei:

#+CAPTION: relaţia conductanţă-rezistenţă
[[./poze/10079.png]]

Cu cât valoarea rezistenţei este mai mare, cu atât mai mică va fi cea a
conductanţei şi invers. Simbolul folosit pentru desemnarea conductanţei
este „G”, iar unitatea de măsură este /siemens/, abreviat prin „S”.

Întorcându-ne la circuitul paralel studiat, putem vedea că existenţa mai
multor ramuri în circuit reduc rezistenţa totală a circuitului, pentru
că electroni sunt capabil să curgă mult mai uşor prin circuit atunci
când există mai multe ramuri decât atunci când există doar una. În
termeni de /rezistenţă/, ramurile îm plus rezultă într-o rezistenţă mai
scăzută. Dacă folosim însă termenul de /conductanţă/, ramurile
adiţionale din circuit duc la o conductanţă (totală) mai mare.

Rezistenţa totală paralelă este mai /mică/ decât oricare dintre
rezistenţele ramurilor luate individual (R_{total} mai mică decât R_{1},
R_{2}, R_{3} sau R_{4} luate individual):

#+CAPTION: circuit paralel
[[./poze/00096.png]]

Conductanţa paralelă este mai /mare/ decât oricare dintre conductanţele
ramurilor luate individual, deoarece rezistorii paraleli conduct mai
bine curantul electricât decât o fac fiecare luat în parte(G_{total} mai
mare decât G_{1}, G_{2}, G_{3} sau G_{4} luate individual):

#+CAPTION: circuit paralel, conductanţă
[[./poze/00097.png]]

Matematic, această relaţie se exprimă asfel:

#+CAPTION: formula conductanţei
[[./poze/10080.png]]

Cunoscând relaţia matematică inversă dintre conductanţă şi rezistenţă
(1/x), putem transforma fiecare din termenii formulei de mai sus în
rezistenţe:

#+CAPTION: formula conductanţei, înlcuită cu rezistenţe
[[./poze/10081.png]]

Rezolvând ecuaţie de mai sus pentru R_{total}, ajungem la următoarea
formulă:

#+CAPTION: rezistenţa totală, circuit paralel
[[./poze/10082.png]]

Asfel, ajungem la formula rezistenţei totale dintr-un circuit paralel.

Sumar:

-  Conductanţa este opusul rezistenţei: măsoară cât de /uşor/ este
   pentru electroni să curgă printr-un circuit/component.
-  Simbolul conductanţei este litera „G”, iar unitatea de măsură este
   „Siemens”.
-  Matematic, conductanţa este inversul rezistenţei: G=1/R

** Calcularea puterii

La calcularea puterii disipate pe componentele rezistive, putem folosi
oricare dintre ecuaţiile de putere în funcţie de mărimile cunoscute:
tensiune, curent şi/sau rezistenţă pe fiecare component.

P = IE P = E^{2} / R P = I^{2}R

Acest lucru este mult mai uşor de realizat prin simpla adăugare a unui
rând adiţional în tabelul tensiunilor, curenţilor şi rezistenţelor.

R_{1}

R_{2}

R_{3}

Total

Unitate

E

V

I

A

R

Ω

P

W

Indiferent de coloană, puterea se va afla folosind ecuaţia
corespunzătoare a legii lui Ohm.

O regulă interesantă pentru puterea totală vizavi de puterea
individuală, este că aceasta este aditivă indiferent de configuraţia
circuitului în cauză: serie, paralel, serie-paralel sau altfel. Fiind o
expresie a lucrului mecanic efectuat, puterea configuraţia circuitului
nu are niciun efect asupra calculelor matematice dacă luăm în
considerare şi faptul că puterea disipată trebuie să fie egală cu
puterea totală introdusă de către sursă în circuit (conform legii
conservării energiei).

Atenţie, cele de mai sus se aplică doar în cazul calculării puterilor în
circuitele pur rezistive (ce conţin doar rezistori).

Sumar:

-  Indiferent de configuraţia circuitelor rezistive, puterea totală este
   suma puterilor individuale de pe fiecare componente:
   P_{total} = P_{1} + P_{2} + ... + P_{n}

** Aplicarea corectă a legii lui Ohm

Una dintre cele mai frecvente greşeli ale începătorilor în aplicarea
legii lui Ohm constă în utilizarea greşită a mărimilor pentru tensiune,
curent şi rezistenţa. Cu alte cuvinte, se poate întâmpla ca în aplicarea
legii să se utilizeze valoarea curentului I printr-un rezistor şi
valoarea căderii de tensiune U (sau E) pe un set de rezistori
interconectaţi, cu speranţa că rezistenţa totală astfel calculată este
egală cu rezistenţa reala a configuraţiei în cauză. Acest lucru este
însă incorect! Reţineţi acest principiu extrem de important: variabilele
utilizate în ecuaţiile legii lui Ohm trebuie să corespundă tot timpul
aceluiaşi set de două puncte a circuitului în cauză. Cu alte cuvinte,
dacă luăm în considerare o rezistenţă R_{AB} aflată între două puncte
din circuit, desemnate prin A şi B, atunci şi curentul I_{AB} cât şi
căderea de tensiune U_{AB} trebuie să se refere exact la aceleaşi puncte
pentru a putea aplica corect legea lui Ohm. Această observaţie este
extrem de importantă în special în circuitele combinate serie-paralel,
acolo unde componente adiacente pot avea valori diferita atât pentru
tensiune cât şi pentru curent.

Utilizând metoda tabelului, putem să ne asigurăm de aplicarea corectă a
legii lui Ohm considerând ca şi coloane doar rezistori individuali şi nu
set de rezistori conectaţi în combinaţii serie, paralel sau
serie-paralel. Vom folosi această metodă mai târziu pentru rezolvarea
unor circuite mai complicate.

R_{1}

R_{2}

R_{3}

Total

Unitate

E

V

I

A

R

Ω

P

W

Astfel, în cazul circuitelor serie, coloana total poate fi foarte uşor
calculată utilizând regulile circuitelor serie, şi anume: căderea totală
de tensiune este egală cu suma căderilor individuale pe fiecare
component, curentul total este egal cu valoarea curentului prin oricare
component, rezistenţa totală este egală cu suma rezistenţelor
individuale, iar puterea totală este şi ea egală cu suma puterilor
individuale.

Pentru circuitele serie, coloana total se calculează astfel: căderea de
tensiune totală este aceiaşi cu tensiunea de pe fiecare component,
curentul total este egal cu suma curenţilor individuali, rezistenţa
totală se calculează cu formula rezistenţei totale a circuitelor parale,
iar puterea totală este egală cu suma puterilor individuale.

Sumar:

-  Folosind metoda tabelului, vom aplica legea lui Ohm vertical, pe
   fiecare coloană din tabel
-  Folosind metoda tabelului, vom aplica regulie circuitelor
   serie/paralel pe fiecare linie

** Analiza circuitelor defecte

Sarcina unui tehnician presupune adesea localizarea şi remedierea sau
înlocuirea componentelor dintr-un circuit defect. Identificarea
componentelor defecte presupune un efort considerabil, necesitând o
foarte bună înţelegere a principiilor de bază, abilitatea de a formula
ipoteze, de a judeca valoare acestora bazându-se pe probabilităti şi un
simt al creactivitâţii în aplicarea unei soluţii pentru remedierea
problemei. Deşi este posibilă trasarea unor metode ştiinţifice în jurul
acestor abilităţi, majoritatea tehnicienilor cu experienţă văd această
activitate ca pe o artă ce necesită ani de experienţă.

O abilitate esenţială este înţelegerea rapidă şi intuitivă a modului în
care defectarea componentelor afectează comportamentului circuitului în
ansamblul său, indiferent de configuraţia acestuia. Vom explora unele
dintre aceste efecte atât în cazul circuitelor serie cât şi în cazul
circuitelor paralel.

*** Analiza defectelor într-un circuit serie simplu

#+CAPTION: circuit pur rezistiv serie
[[./poze/00098.png]]

Să considerăm circuitul alăturat

R_{1}

R_{2}

R_{3}

Total

Unitate

E

2

6

1

9

V

I

20 m

20 m

20 m

20 m

A

R

100

300

50

450

Ω

Atunci când toate componentele acestui circuit funcţionează la
parametrii normali, putem determina pe cale matematică toţi curenţi şi
căderile de tensiune din circuit.

#+CAPTION: circuit pur rezistiv serie; şuntarea rezistorului
[[./poze/00099.png]]

Să presupunem acum că rezistorul R_{2} este scurt-circuitat; acest lucru
înseamnă de fapt că, în locul rezistorului avem un simplu fir ce
prezintă o rezistenţa aproape nulă. Practic, în circuitul alăturat,
spunem că am realizat o *şuntare* a rezistorului R_{2} iar firul
utilizat poartă numele de conductor de şuntare, sau simplu, şunt.

R_{1}

R_{2}

R_{3}

Total

Unitate

E

*6*

*0*

*3*

9

V

I

*60 m*

*60 m*

*60 m*

*60 m*

A

R

100

*0*

50

*150*

Ω

Odată cu scurt-circuitarea rezistorului R_{2}, fie prin şuntarea
intenţionată a acestuia fie printr-un defect intern, valoarea
rezistenţei totale din circuit va fi mai mică. Din moment ce tensiunea
la bornele bateriei rămâne aceiaşi, o scăderea a rezistenţi totale din
circuit conduce la creşterea curentului total.

Odată cu creşterea curentului de la 20 mA la 60 mA, căderea de tensiune
pe rezistorii R_{1} şi R_{3} (a căror rezistenţă nu s-a modificat)
creşte şi ea, astfel încât căderea de tensiune totală pe cele două
componente rămase să fie tot 9 V. Rezistorul R_{2}, fiind şuntat de
rezistenţa foarte mică a conductorului de şuntare, este practic eliminat
din circuit, rezistenţa dintre cele două captele ale conductorului fiind
practic zero. Din această cauză, căderea de tensiune pe rezistorul R_{2}
este de zero V, chiar dacă valoarea totală a curentului din circuit a
crescut.

#+CAPTION: circuit pur rezistiv serie; deschiderea circuitului
[[./poze/00100.png]]

Pe de altă parte, dacă defectul suferit de rezistorul R_{2} este de aşa
natură încât circuitul va rămâne deschis în acel punct - rezistenţa
între cele două captele libere ale conductorilor rămaşi creşte practic
spre infinit - efectele asupra circuitului iniţial vor fi diferite, dar
la fel de radicale.

R_{1}

R_{2}

R_{3}

Total

Unitate

E

*0*

*9*

*0*

9

V

I

*0*

*0*

*0*

*0*

A

R

100

∞

50

∞

Ω

Cu R_{2} având o rezistenţă infinită, iar rezistenţa totală într-un
circuit serie fiind dată de suma tuturor rezistenţelor individuale,
rezistenţa totală creşte spre infinit iar curentul total la zero. În
această situaţie, nu va mai exista nicio deplasare a electronilor prin
circuit necesară producerii unor căderi de tensiune pe rezistorii R_{1}
sau R_{3}. În schimb, întreaga cădere de tensiune dezvoltată de baterie
se va regăsi pe terminalele rezistorului R_{2}.

*** Analiza defectelor într-un circuit paralel simplu

#+CAPTION: circuit pur rezistiv paralel
[[./poze/00101.png]]

Putem aplica aceleaşi metode şi în cazul unui circuit paralel.

R_{1}

R_{2}

R_{3}

Total

Unitate

E

9

9

9

9

V

I

100 m

200 m

50 m

350 m

A

R

90

45

180

25,71

Ω

Să observăm prima dată comportamentul unui circuit paralel „sănătos”.

#+CAPTION: circuit pur rezistiv paralel; deschiderea rezistenţei
[[./poze/00102.png]]

**** Înlăturarea rezistorului

Să presupunem acum deschiderea rezistenţei R_{2} în acest circuit
paralel.

R_{1}

R_{2}

R_{3}

Total

Unitate

E

9

9

9

9

V

I

100 m

*0*

50 m

*150 m*

A

R

90

*∞*

180

*60*

Ω

Efectele acestui defect le putem observa în tabelul alăturat.

În cazul acestui circuit paralel, deschiderea unei ramuri afectează doar
curentul prin acea ramură precum şi curentul total dincircuit. Căderea
de tensiune, fiind egală pe toate componentele va rămâne neschimbată pe
toţi rezistorii. Datorită tendinţei sursei de alimentare de menţinere
constantă a tensiunii de alimentare, aceasta nu se va modifica, şi
datorită faptului că este conectată în paralel cu toţi rezistorii,
căderea de tensiune pe fiecare dintre ei, după apariţia defectului,
rămâne egală cu 9 V. Din această cauză (rezistenţa constantă, căderea de
tensiune constantă) curentul prin ceilalţi doi rezistori nu se modifică
nici ei.

#+CAPTION: circuit pur rezistiv paralel cu becuri
[[./poze/00357.png]]

Acelaşi lucru îl putem observa şi într-un circuit casnic: toate becurile
sunt conectate în paralel. La pornirea sau oprirea unui bec (o ramură
din circuitul paralel se închide şi se deschide), funcţionarea
celorlalte becuri nu este afectată; singurul lucru care se modifică este
curentul prin acel bec (circuit de ramură) şi curentul total din
circuit.

**** Şuntarea rezistorului

#+CAPTION: circuit pur rezistiv paralel; şuntarea rezistorului
[[./poze/00103.png]]

Într-un caz ideal (surse de tensiune perfecte şi conductori cu
rezistenţă zero), rezistorii scurt-circuitaţi dintr-un circuit paralel
simplu nu vor avea niciun efect asupra comportamentului celorlalte
ramuri din circuit. În realitate însă, efectul nu este acelaşi, după cum
putem observa din exemplul alăturat.

R_{1}

R_{2}

R_{3}

Total

Unitate

E

9

9

9

9

V

I

100 m

*∞*

50 m

*∞*

A

R

90

*0*

180

*0*

Ω

Un rezistor scurt-circuitat (rezistenţa de 0 Ω) va permite, teoretic,
trecerea unui curent infinit de la oricare sursă finită de tensiune (I =
E / 0). În acest caz, rezistenţa nulă a rezistorului R_{2} descreşte
rezistenţa totală a circuitului la zero Ω, ducând la creşterea valorii
curentului spre infinit. Atâta timp cât tensiunea sursei rămâne
constantă la 9 V, curenţii prin celelalte ramuri ale circuitului (I_{R1}
şi I_{R3}) rămân neschimbaţi.

Ipoteza critică pe care ne-am asumat-o în această situaţie este că
tensiunea de alimentare rămâne constantă pentru un curent infinit
introdus în circuit. Acest lucru nu este însă deloc realist. Chiar dacă
scurt-circuitul prezintă o rezistenţa mică (faţă de o rezistenţa egală
cu zero), nicio sursă reală de tensiune nu poate genera un supra-curent
extrem de mare în acelaşi timp cu menţinerea valorii tensiunii la un
nivel constant.

#+CAPTION: orice sursă de alimentare prezintă o rezistenţa internă
[[./poze/00104.png]]

Acest lucru se datorează rezistenţei interne caracteristice tuturor
surselor de putere electrice, rezistenţe datorate proprietătilor
intrinseci ale materialelor din care sunt construite.

#+CAPTION: circuit pur rezistiv paralel; şuntarea rezistorului
[[./poze/00105.png]]

Aceste rezistenţe interne, oricât de mici, transformă circuitul paralel
de mai sus într-o combinaţie serie-paralel. De obicei, rezistenţele
interne al surselor de putere sunt suficient de mici pentru a putea fi
ignorate fără nicio problemă, dar odată cu apariţia curenţilor foarte
mari datorită componentelor scurt-circuitate, efectelor lor nu mai pot
fi neglijate. În acest caz, scurt-circuitarea rezistenţei R_{2} va duce
la situaţia în care întreaga cădere de tensiune se va regăsi pe
rezistenţa internă a bateriei, căderile de tensiune pe R_{1}, R_{2} şi
R_{3} fiind aproape zero.

R_{1}

R_{2}

R_{3}

Total

Unitate

E

mică

mică

mică

mică

V

I

mic

mare

mic

mare

A

R

90

0

180

0

Ω

Ca şi concluzie, scurt-circuitarea intenţionată a terminanilor surselor
de alimentare, indiferent de tipul acestora, trebuie evitată cu orice
preţ. Chiar şi în cazul în care curenţii mari dezvoltaţi (căldură,
scântei, explozii) nu duc la rănirea niciunei persoane din apropiere,
sursa de tensiune va suferi cu siguranţă unele defecte în cazul în care
nu este proiectată a rezista la curenţi de scurt-circuit (majoritatea
surselor de tensiune nu sunt).

Sumar:

-  Pentru determinarea efectelor unui component defect asupra
   funcţionării circuitului, redesenaţi circuitul iniţial înlocuind
   rezistenţa iniţială a componentului cu rezistenţa echivalentă după
   defect şi reanalizaţi circuitul
-  Un component scurt-circuitat este un component al cărei rezistenţă a
   scăzut dramatic (spre zero)
-  Un component deschis este un component al cărei rezistenţa a crescut
   dramatic (spre infinit)
-  Defectarea rezistorilor constă cel mai adesea în deschiderea
   acestora, nu în scurt-circuitarea lor, iar acest lucru nu se întâmplă
   decât dacă sunt supuşi unui stres fizic sau electric peste limitele
   normale de funcţionare

** Construirea circuitelor rezistive simple

Pe măsură ce studiaţi circuitele electrice, veţi dori probabil să
construiţi propriile circuite utilizând baterii şi rezistori (becuri, de
exemplu). Există câteva opţiuni pentru realizarea acestor circuite,
unele mai simple decât altele, opţiuni pe care le vom prezenta în acest
capitol.

#+CAPTION: circuit simplu cu o singură baterie şi un singur rezistor
[[./poze/00444.png]]

Dacă dorim realizarea unui circuit simplu cu o sigură baterie şi un
singur rezistor, putem foarte bine să utilizăm conductori cu cleme
(crocodil/banană).

Astfel de conductori, prevăzuţi cu banane pe la capete, reprezintă o
metodă practică şi sigură din punct de vedere electric pentru conectarea
componentelor între ele.

#+CAPTION: circuit simplu cu o singură baterie şi trei rezistori
[[./poze/00445.png]]

Dacă am dori să realizăm un circuit simplu cu o baterie şi trei
rezistor, putem utiliza aceiaşi metodă de conectare a conductorilor.

#+CAPTION: placă electronică de test
[[./poze/50042.jpg]]

Totuşi, această tehnică se dovedeşte a nu fi practică atunci când avem
de a face cu circuite mult mai complicate decât cele de mai sus. O
metodă mult mai practică de realizare a circuitelor temporare este
utilizarea unei plăci de test (solderless breadboard), un dispozitiv
realizat din plastic ce permite realizarea uşoară a unui număr relativ
mare de conexiuni între componente.

#+CAPTION: circuit electric cu placă de test
[[./poze/00446.png]]

Alăturat este un exemplu de circuit realizat cu ajutorul plăcii de test.

#+CAPTION: placă electronică de test - partea anterioară
[[./poze/00447.png]]

Sub fiecare cavitate există un arc metalic ce prinde orice conductor sau
terminal al componentelor introduse în acesta. Aceste arcuri metalice
sunt conectate între ele pe spatele plăcii, realizâd astfel conexiuni
între conductorii inseraţi prin partea superioară. Modelul plăcii este
astfel încât, există o serie de cinci astfel de cavităţi unite vertical
între ele, conform figurii alăturate.

Astfel că atunci când inserăm un conductor într-una dintre cavităţi,
există încă o serie de patru astfel de cavităţi pe aceeiaşi coloană, ce
sunt comune din punct de vedere electric cu prima. Introducerea unui
terminal sau conductor în oricare dintre aceste puncte comune este
identică din punct de vedere electric cu conectarea directă a
terminalilor sau conductorilor celor două componente. Rezultatul este o
platformă extrem de flexibilă pentreu realizarea circuitelor electrice
sau electronice temporare.

#+CAPTION: placă electronică de test - circuit serie cu trei rezistori
[[./poze/00448.png]]

De exemplu, circuitul electric de mai sus, format din trei rezistori,
poate fi construit cu ajutorul unei plăci de test conform figurii
alăturate.

#+CAPTION: placă electronică de test - circuit paralel cu trei rezistori
[[./poze/00449.png]]

Un alt exemplu, de această dată a unui circuit paralel cu trei
rezistori, este prezentat în figura alăturată.

Acest plăci de test au totuşi unele neajunsuri. În primul rând, scopul
lor sunt doar circuitele temporare. Dacă întoarcem placa şi o scuturăm,
componentele s-ar putea să cadă din locaţiile lor respective. De
asemenea, plăcile sunt limitate la curenţi destul de mici (sub 1 A).
Acele arcuri metalice au o suprafaţă de contact destul de mică, prin
urmare, nu pot suporta curenţi mari fără încălzirea lor excesivă.

*** Regleta de conexiuni

O metodă alternativă constă în utilizarea unei reglete de conexiuni
(regletă de borne). Acestea sunt compuse dintr-un material izolator
prevăzut cu spaţii metalice pentru prinderea conductorilor cu ajutorul
unor şuruburi; acest procedeu este similor modului de conectare al
prizelor sau întrerupătoarelor casnice.

#+CAPTION: regletă de conexiuni
[[./poze/50033.jpg]]

Un exemplu de astfel de regletă, având o serie de conductori ataşaţi,
este prezentat în poza alăturată.

#+CAPTION: regletă de conexiuni
[[./poze/50034.jpg]]

O altă variantă este cea din poza alăturată. Această variantă, denumită
şi „europeană” are şuruburile introduse într-un canal pentru a preveni
scurt-circuitarea accidentală între terminali prin intermediul unei
şurubelniţi sau al unui alt obiect metalic.

#+CAPTION: regletă de conexiuni; circuit serie
[[./poze/00450.png]]

În figura alăturată, este prezentat un circuit serie compus dintr-o
singură baterie şi trei rezistori folosind o regletă de conexiuni.

Conxiunile realizate cu ajutorul unei reglete sunt robuste şi pot fi
prin urmare folosite atât pentru circuitele temporare cât şi pentru
construcţia circuitelor permanente.

Una dintre deprinderile esenţiale ale celor care vor să pună în practică
lecţiile învăţate despre circuitele electrice şi electronice, este
„traducerea” unei diagrame într-un circuit real. Diagramele circuitelor
sunt de obicei realizate pentru a facilita citirea lor cu uşurinţă, dar
circuitele practice au de cele mai multe ori o orientare complet
diferită.

#+CAPTION: regletă de conexiuni; circuit paralel
[[./poze/00451.png]]

Să luăm ca şi exemplu un circuit paralel format dintr-o singură baterie
şi trei rezistori.

Trecerea de la o diagrama circuitului la realizarea propriu-zisă a
acestuia - mai ales atunci când rezistori ce trebuie conectaţi sunt
aranjaţi liniar (asemănător circuitelor serie, nu paralel) pe regletă -
nu este chiar aşa de evidentă, prin urmare, vom prezenta procesul pas cu
pas în cele ce urmează.

#+CAPTION: regletă de conexiuni; circuit paralel
[[./poze/00452.png]]

Pentru început, considerăm diagrama iniţială a circuitului şi toate
componentele prinse pe regleta de conexiuni dar fără niciun conductor
electric între ele.

#+CAPTION: regletă de conexiuni; circuit paralel
[[./poze/00453.png]]

Apoi, urmărim conductorul dinspre terminalul pozitiv al bateriei spre
primul component al diagramei, realizând în acelaşi timp o legătură
fizică, prin intermediul unui conductor, între aceste două puncte pe
circuitul real. Dacă ne este mai uşor, putem trasa o linie de o culoare
diferită pe diagramă, pentru a reprezenta ce tip de conexiuni au fost
deja realizate în circuitul real.

Continuând acest proces, fir cu fir, până în momentul în care întreaga
schemă electrică (diagramă) a circuitului este acoperită.

#+CAPTION: regletă de conexiuni; circuit paralel
[[./poze/00454.png]]

Următorul pas, aşadar, constă în conectarea bornelor superioare a celor
doi rezistori rămaşi.

#+CAPTION: regletă de conexiuni; circuit paralel
[[./poze/00455.png]]

Având toate bornele superioare ale tuturor rezistorilor din circuit
conectate la borna pozitivă a bateriei, următorul pas este să conectăm
bornele inferioare ale acestora la borna negativă a bateriei.

#+CAPTION: regletă de conexiuni; circuit paralel; marcarea conductorilor
[[./poze/00456.png]]

În mod normal, în circuitele practice folosite în industrie, toate
firele sunt marcate; conductorii comuni din punct de vedere electric
posedă acelaşi număr de marcaj. În exemplu nostru, am marcat conductorii
cu 1 şi 2.

#+CAPTION: regletă de conexiuni; circuit paralel; marcarea conductorilor
[[./poze/00457.png]]

O altă convenţie constă în modificarea uşoară a diagramei iniţiale
pentru a indica punctul de contact propriu-zis al conductorului pe
regletă. Acest lucru necesită un sistem de marcaj al regletei: „NB”
(numărul blocului), si un număr reprezentând fiecare conexiune metalică
de pe regletă.

În acest mod, diagrama poate fi utilizata ca şi o „hartă” pentru
localizarea punctelor dintr-un circuit real, indiferent cât de încâlcit
şi de complex este în realitate. Această metodă poată părea exagerată
pentru circuitul simplu cu trei rezistori de mai sus, dar aceste detalii
sunt absolut necesare pentru realizarea şi întreţinerea circuitelor
mari, în special ale acelora care se intind pe o distanţă considerabilă,
folosind mai multe relgete localizate în puncte diferite.

Pentru circuite permanente, se pot folosi plăci imprimate, un subiect
destul de vast în ale cărui detalii nu vom intra aici.

Sumar:

-  Pentru realizarea practică a circuitelor se pot utiliza placi de
   teste, reglete de conexiuni sau plăci imprimate

* Kirchhoff

** Circuite divizoare de tensiune. Potenţiometrul

Să analizăm un circuit electric serie simplu, determinând căderile de
tensiune pe fiecare rezistor:

#+CAPTION: circuit serie
[[./poze/00106.png]]

Vom introducele valorile cunoscute precum şi cele ce le vom afla prin
aplicarea formulelor într-un tabel ce cuprinde tensiunea (E), curentul
(I) şi rezistenţa (R), precum şi suma acestora în întreg circuitul.
Valorile sunt exprimate in volţi (V), amperi (A), respectiv ohmi (Ω).

#+CAPTION: tabel
[[./poze/10096.png]]

Folosind valorile individuale ale rezistenţelor, putem determina
valoarea rezistenţei totale din circuit, cunoscând că valoarea totală
este suma rezistenţelor individuale în cazul circuitelor serie:

#+CAPTION: tabel
[[./poze/10097.png]]

De aici, putem folosi legea lui Ohm (I=E/R) pentru determinarea valorii
totale a curentului, ce va fi aceeiaşi cu valoarea curentului prin
fiecare rezistor, curenţii fiind egali în toate componentele într-un
circuit serie:

#+CAPTION: tabel
[[./poze/10098.png]]

Cunoscând valoarea curentului (2 mA), putem folosi legea lui Ohm (E=IR)
pentru calcularea căderilor de tensiune pe fiecare rezistor în parte:

#+CAPTION: tabel
[[./poze/10099.png]]

Putem observa că valoarea căderilor de tensiune pe fiecare rezistor este
proporţională cu rezistenţa, datorită faptului că valoarea curentului
este aceeiaşi prin toţi rezistorii. De asemenea, căderea de tensiune pe
rezistorul R_{2} este dublă faţă de căderea de tensiunea pe rezistorul
R_{1}, la fel precum rezistenţa R_{2} este dublă faţă de rezistenţa
R_{1}.

Dacă ar fi să modificăm valoarea totală a tensiunii din circuit, vom
vedea că această proporţionalitate a căderilor de tensiune rămâne
constantă:

#+CAPTION: tabel
[[./poze/10100.png]]

Căderea de tensiune pe R_{2} este în continuare exact dublul căderii de
pe R_{1}, în ciuda modificării tensiunii sursei. Proporţionalitatea
căderilor de tensiune este strict în funcţie de valoarea rezistenţelor.

Devin aparent faptul că pe fiecare rezistor, căderea de tensiunea este o
fracţiune fixă din valoarea tensiunii sursei. Tensiunea pe R_{1} de
exemplu, era 10 volţi atunci când valoarea tensiunii sursei era de 45 de
volţi. Atunci când am crescut tensiunea bateriei până la 180 de volţi
(de 4 ori mai mult), căderea de tensiune pe R_{1} a crescut de asemenea
de 4 ori (de la 10 la 40 de volţi). /Raportul/ dintre căderea de
tensiune pe R_{1} şi căderea de tensiune totală a rămas însă aceeiaşi:

#+CAPTION: formula
[[./poze/10101.png]]

De asemenea, niciunul dintre raporturile căderilor de tensiune cu
tensiunea sursei nu s-au schimbat:

#+CAPTION: formula
[[./poze/10102.png]]

Din această cauză, un circuit serie poartă adesea numele de /divizor de
tensiune/, pentru abilitatea sa de divizare a tensiunii totale în
fracţii proporţionale cu o valoare constantă. Matematic, aceasta se
poate exprima asfel:

#+CAPTION: formula
[[./poze/10103.png]]

În cadrul unui circuit divizor de tensiune, raportul dintre rezistenţele
individuale şi cea totală este acelaşi ca şi raportul dintre căderile de
tensiune individuale şi tensiunea totală a sursei. Această formulă
poartă denumirea de /formula divizorului de tensiune/, şi este o metodă
mai rapidă de aflare a căderilor de tensiune într-un circuit serie faţa
de folosirea repetată a legii lui Ohm

Folosind această formulă, putem re-analiza circuitul de mai sus în mai
puţini paşi:

#+CAPTION: circuit serie
[[./poze/00106.png]] 
#+CAPTION: tabel
[[./poze/10104.png]]

Circuitele divizoare de tensiune se folosesc acolo unde o combinaţie
specifică de rezistori serie este folosită pentru a „diviza” tensiunea
în cantiăţi precise (în cazul aparatelor de măsură, de exemplu).

#+CAPTION: circuit divizor de tensiune
[[./poze/00107.png]]

Unul dintre dispozitivele folosite frecvent ca şi divizor de tensiune
este /potenţiometrul/, ce este de fapt un rezistor cu un element mobil
poziţionat cu ajutorul unei manete. Elementul mobil, denumit şi /perie/,
face contact cu un material rezistiv dezizolat în oricare punct selectat
manual:

#+CAPTION: potenţiometru
[[./poze/00108.png]]

Pe măsură ce contactul periei este se apropie de terminalul 1 şi se
îndepărtează de terminalul 2, rezistenţa spre terminalul 1 scade iar cea
către terminalul 2 creşte. Dacă apropiem contactul de terminalul 2, vom
obţine efectul contrar. Rezistenţa între cele două puncte (1 şi 2) este
constantă indiferent de poziţia contactului periei.

#+CAPTION: potenţiometru
[[./poze/00109.png]]

Mai jos sunt ilustrate două tipuri de potenţiometre, rotative şi
liniare:

#+CAPTION: construcţia potenţiometrului rotativ
[[./poze/00483.png]]
#+CAPTION: construcţia potenţiometrului liniar
[[./poze/00484.png]]

Pozele de mai jos reprezintă un potenţiometru rotativ real cu peria
vizizibilă pentru o mai bună vizualizare. Axul ce deplasează peria este
rotit în acest caz în sensul acelor de ceasornic aproape la maxim, asfel
încât aproape atinge terminalul din stânga:

#+CAPTION: potenţiometru rotativ
[[./poze/50031.jpg]]

În acest caz, peria este rotită în sensul învers acelor de ceasornic,
asfel încât aceasta se afla în cealaltă extremă:

#+CAPTION: potenţiometru rotativ
[[./poze/50032.jpg]]

Dacă aplicăm o tensiune constantă între cei doi terminali de la
extremităţi, poziţia periei va „lua” doar o fracţiune din tensiunea
aplicată, măsurată între contactul periei şi oricare dintre ceilalţi doi
terminali. Valoarea acestei fracţii depinde în întregime de poziţia
fizică a periei:

#+CAPTION: potenţiometru ca şi divizor de tensiune variabilă
[[./poze/00363.png]]

Ca şi în cazul unui divizor de tensiune fix, /coeficientul de diviziune/
este strict o funcţie de rezistenţă şi nu depinde de valoarea tensiunii
aplicate. Cu alte cuvinte, dacă maneta potenţiometrului este deplasată
la exact jumătatea distanţei dintre cei doi terminali externi, căderea
de tensiune între perie şi oricare dintre cei doi terminali este exact
jumătate (1/2) din valoarea tensiunii aplicate, indiferent de valoarea
aceteia sau de rezistenţa totală a potenţiometrului. Cu alte cuvinte, un
potenţiometru acţionează precum un divizor variabil de tensiune, unde
coeficientul de diviziune este stabilit de poziţia periei.

Această aplicaţie a potenţiometrului este una foarte folositoare pentru
obţinerea unei tensiuni variabile cu ajutorul unei surse fixe de
tensiune precum bateria. Dacă circuitul ce-l construim necesită o
anumită valoare a tensiunii mai mică decât valoarea tensiunii la bornele
bateriei, putem conecta terminalii externi ai potenţiometrului la
baterie iar sarcina (bec, de exemplu) o conectăm între terminalul periei
şi oricare dintre cei doi terminali externi:

#+CAPTION: ajustarea tensiunii pentru un circuit ce necesită o tensiune
#+CAPTION: mai mică decât cea existentă la bornele bateriei
[[./poze/00364.png]]

Sumar:

-  Circuitele serie proporţionează, sau /divid/, cantitatea totală de
   tensiune pe fiecare component în parte, aceaste proporţii depinzând
   strict de rezistori: E_{Rn} = E_{Total} (R_{n} / R_{Total}).
-  Un potenţiometru este o componentă rezistivă variabilă cu trei puncte
   de conectare, folosit frecvent pe post de divizor de tensiune
   ajustabil.

** Legea lui Kirchhoff pentru tensiune

Să luam un circuit serie cu trei rezistori şi să notăm punctele din
circuit:

#+CAPTION: circuit serie
[[./poze/00110.png]]

Dacă ar fi să conectăm un voltmetru între punctele 2 şi 1, sonda roşie
la punctul 2 şi sonda neagră la punctul 1, voltmetru va indica valoarea
de +45 V. În mod normal, semnul „+” nu este arătat, ci este implicit în
cazul citirii aparatelor de măsură digitale.

#+CAPTION: formulă
[[./poze/10106.png]]

Când o tensiune este exprimată cu indice dublu („2-1” în cazul notaţiei
„E_{2-1}”), înseamnă ca tensiunea este măsurată între cele două puncte.
O tensiune exprimată prin „E_{cg}” ar însemna că tensiunea măsurată este
cea indicată de un voltmetru cu sonda roşie conectată la punctul „c” şi
sonda neagră la punctul „g”.

#+CAPTION: voltmetru
[[./poze/00435.png]]

Dacă ar fi să luăm acelaşi voltmetru şi să măsurăm căderea de tensiune
de pe fiecare rezistor, parcurgând circuitul în sensul acelor de
ceasornic, cu sonda roşie în faţă şi cu cea neagră în spate, am
obţine/citi următoarele valori:

#+CAPTION: formule
[[./poze/10107.png]] 
#+CAPTION: parcurgerea
#+CAPTION: circuitului cu voltmetru
[[./poze/00436.png]]

Suntem deja familiarizaţi cu conceptul general al circuitelor serie, si
anume: suma căderilor de tensiune individuale este egală cu tensiunea
aplicată. Dar, măsurând căderile de tensiune în acest fel şi ţinând cont
de polaritatea („+” sau „-”) citirilor, descoperim o altă variantă a
acestui principiu: suma tensiunilor măsurată în acest fel este zero:

#+CAPTION: măsurarea tensiunii între diferite puncte ale circuitului
[[./poze/10108.png]]

Acest principiu este cunoscut sub denumirea de /legea lui Kirchhoff
pentru tensiune/ (descoperită în 1847 de către
[[http://ro.wikipedia.org/wiki/Gustav_Robert_Kirchhoff][Gustav R.
Kirchhoff]], şi poate fi exprimat asfel:

*„Suma algebrică a tuturor căderilor de tensiune dintr-o bulcă trebuie
să fie egală cu zero”*

Termenul de sumă /algebrică/ este folosit pentru a desemna faptul că
trebuie luate în considerarea semnele (polarităţile) tensiunilor din
circuit pe lângă valorile acestora. Prin /buclă/ se înţelege orice drum
prin circuit ce începe şi se termină în acelaşi punct. În exemplul de
mai sus, bucla s-a format între punctele 1-2-3-4-1, în exact această
ordine. Nu contează punctul din care începem sau direcţie pe care o
urmăm (în sensul acelor de ceasornic, sau invers), suma căderilor de
tensiune va fi tot zero. Pentru a demonstra acest lucru, putem
„modifica” bucla asfel (3-2-1-4-3):

#+CAPTION: măsurarea tensiunii între diferite puncte ale circuitului
[[./poze/10109.png]]

Pentru o mai bună vizualizare, putem redesena circuitul serie de mai
sus, asfel încât toate componentele să se regăsească pe aceeiaşi linie
dreaptă:

#+CAPTION: circuit serie
[[./poze/00111.png]]

Este exact acelaşi circuit, doar că aranjamentul componentelor este
diferit. Observaţi polaritatea căderilor de tensiune de pe rezistori în
compoaraţie cu cea a bateriei: tensiunea bateriei este negativă în
stânga şi pozitivă în dreapta, pe cât tensiunile la bornele rezistorilor
sunt orientate în sens opus: pozitivă în stânga şi negativă în drepta.
Aceasta pentru că rezistorii /rezistă/ curegerii electronilor „împinşi”
de baterie. Cu alte cuvinte, rezistenţa /împotriva/ curgerii
electronilor /trebuie/ să fie direcţionată în direcţie opusă sursei de
tensiune electromotoare.

Acestea sunt indicaţiile pe care un voltmetru introdus în circuit le-ar
afişa (sonda neagră în stânga, cea roşie în dreapta):

#+CAPTION: circuit serie, măsurarea cu ajutorul voltmetrului
[[./poze/00112.png]]

Dacă am fi să luăm acelaşi voltmetru pentru a citi căderile de tensiunea
pentru combinaţiile componentelor din circuit începând cu R_{1}, putem
observa adunarea algebrică a tensiunilor (spre zero):

#+CAPTION: circuit serie, măsurarea cu ajutorul voltmetrului
[[./poze/00113.png]]

În cadrul măsurătorilor de mai sus, putem observa importanţa
/polarităţii/ căderilor de tensiune atunci când le adunăm. Citind
rezultatele măsurătorilor tensiunii la bornele lui R_{1}, R_{1}--R_{2}
şi R_{1}--R_{2}--R_{3} (folosim simbolul „--” pentru a desemna
conexiunea „serie” între cei trei rezistori R_{1}R_{2} şi R_{3}) vedem
că suma căderilor de tensiune are valori tot mai mari (deşi negative),
deoarece polaritatea căderilor de tensiune pe fiecare component are
aceeiaşi orientare (stânga pozitiv, dreapta negativ). Suma căderilor de
tensiune pe R_{1}, R_{2} şi R_{3} este de 45 de volţi, aceeiaşi cu
tensiunea la ieşirea bateriei, cu observaţia că polaritatea bateriei
este opusă faţă de cea a rezistorilor (stânga negativ, dreapta pozitiv)
şi prin urmare rezultatul final este o măsurătoare de 0 volţi pe toate
cele patru componente luate la un loc.

O un alt mod de a privi acest circuit este de a observa că partea stânga
a circuitului(stânga rezistorului R_{1}: punctul 2) este conectat direct
la partea dreapta a circuitului (dreapta bateriei: punctul 2), pas
necesar pentru închiderea circuitului. Din moment ce aceste două puncte
sunt conectate direct, acestea sunt /electric comune/ şi prin urmare,
căderea de tensiune dintre cele două /trebuie/ să fie zero.

Legea lui Kirchhoff pentru tensiunie (prescurtat LKT) funcţionează
pentru /orice/ configuraţie a circuitului, nu doar pentru cele serie. Să
vedem un exemplu pentru circuitul paralel prin urmare:

#+CAPTION: circuit paralel
[[./poze/00114.png]]

Fiind un circuit paralel, căderile de tensiune pe fiecare rezistor în
parte sunt aceleaşi precum tensiunea sursei de alimentare: 6 volţi.
Măsurând tensiunile în bucla 2-3-4-5-6-7-2, obţinem:

#+CAPTION: rezultate măsurători tensiune circuit paralel
[[./poze/10110.png]]

Observaţi notaţia căderii de tensiune totale (sumei) cu E_{2-2}. Din
moment ce am început măsurătorile buclei la punctul 2 şi am terminat tot
la punctul 2, suma algebrică a tuturor căderilor de tensiune va fi
aceeiaşi cu tensiunea măsurată între acelaşi punct (E_{2-2}), care,
desigur, trebuie să fie zero.

Faptul că acest circuit este paralel şi nu serie nu încurcă cu nimic
aplicarea legii lui Krichhoff pentru tensiune. Din punctul nostru de
vedere, întregul circuit ar putea să fie o „cutie neagră” - configuraţia
componentelor să fie complet ascunsă şi să avem la dispoziţie doar un
set de puncte unde să putem măsura tensiunea - şi legea lui Kirchhoff
tot ar fi valabilă:

#+CAPTION: aplicarea legii lui Kirchhof
[[./poze/00115.png]]

Dacă încercăm orice combinaţie de paşi, pornind de la oricare terminal
în diagrama de mai sus, completând o buclă asfel încât să ajungem la
punctul de unde am plecat, vom vedea că suma algebrică a tuturor
căderilor de tensiune va fi /tot timpul/ egală cu zero.

Sumar:

-  Legea lui Kirchhoff pentru tensiune: *„Suma algebrică a tuturor
   căderilor de tensiune dintr-o bulcă trebuie să fie egală cu zero”*

** Circuite divizoare de curent

Să analizăm un circuit paralel simplu, determinând valorile curenţilor
prin fiecare ramură, prin fiecare rezistor în parte:

#+CAPTION: circuit paralel
[[./poze/00118.png]]

Cunoscând faptul că pe fiecare component în parte căderea de tensiune
este aceeiaşi, putem completa tabelul tensiune/curent/rezistenţă asfel
(mărimile sunt exprimate în volţi, amperi şi ohmi):

#+CAPTION: tabel valori tensiune/curent/rezistenţa
[[./poze/10113.png]]

Folosind legea lui Ohm (I=E/R) putem calcula curentul prin fiecare
ramură:

#+CAPTION: tabel valori tensiune/curent/rezistenţa
[[./poze/10114.png]]

Ştiind că în circuitele paralele suma curenţilor de pe fiecare ramură
reprezintă curentul total, putem completa tabelul cu valoarea totală a
curentului prin circuit, 11 mA:

#+CAPTION: tabel valori tensiune/curent/rezistenţa
[[./poze/10115.png]]

Ultimul pas este calcularea rezistenţei totale, folosind legea lui Ohm
(R=E/I), sau folosind formula rezistenţelor în paralel; răspunsul va fi
acelaşi:

#+CAPTION: tabel valori tensiune/curent/rezistenţa
[[./poze/10116.png]]

Ar trebui să fie evident deja faptul că prin fiecare rezistor curentul
depinde de rezistenţa acestuia, ştiind că valoarea tensiunii prin toţi
rezistorii este aceeiaşi. Această relaţie nu este una direct
proporţională, ci invers proporţională. De exemplu, curentul prin R_{1}
este dublu faţă de curentul prin R_{3}, iar rezistenţa lui R_{3} este de
două ori cea a rezistorului R_{1}.

Dacă ar fi să schimbăm sursa de tensiune din acest circuit, am descoperi
că (supriză!) acest raport nu se modifică:

#+CAPTION: tabel valori tensiune/curent/rezistenţa
[[./poze/10117.png]]

Curentul prin R_{1} este şi de data aceasta dublu curentului prin R_{3},
cu toate că valoarea tensiunii de alimentare (tensiunea bateriei) s-a
modificat. Proporţionalitatea curenţilor între diferite ramuri ale
circuitului depinde de rezistenţă.

De asemenea, precum era şi în cazul divizorilor de tensiune, curenţii
ramurilor reprezintă fracţiuni fixe din curentul total. Cu toate că
tensiunea sursei a crescut de patru ori, raportul dintre curentul
ramurii şi curentul total a rămas acelaşi:

#+CAPTION: formula raport curent ramura, curent total
[[./poze/10118.png]]

Din acest motiv, un circuit paralel este denumit adesea un /divizor de
curent/ pentru abilitatea sa de divizare a curentului total în fracţii.
Cu ajutorul algebrei, putem determina o formulă pentru calculul
curentului prin rezistorii paraleli, atunci când cunoaştem curentului
total, rezistenţa totală şi rezistenţele individuale:

#+CAPTION: formula divizorului de curent
[[./poze/10119.png]]

Raportul dintre rezistenţa totală şi rezistenţa individuală este acelaşi
ca şi între curentul individual (pe ramură) şi cel total. Această
formulă poartă denumirea de /formula divizorului de curent/, şi este o
metodă mai scurtă de determinare a curenţilor prin ramură într-un
circuit paralel atunci când se cunoaşte curentul total.

Folosind circuitul paralel original ca şi exemplu, putem re-calcula
curentul prin ramuri folosind această formulă, dacă începem prin a
cunoaşte valoarea totală a curentului şi a rezistenţei:

#+CAPTION: formula divizorului de curent, aplicare
[[./poze/10120.png]]

Dacă facem o comparaţie între cele două formule divizoare, putem observa
că sunt extrem de asemănătoare. Putem observa totuşi, că în cazul
divizorului de tensiune, raportul este R_{n} (rezistenţă individuală) la
R_{total}, iar în cazul divizorului de curent, raportul este chiar
inversi R_{total} la R_{n}:

#+CAPTION: formulele divizorului de tensiune şi curent
[[./poze/10120.png]]

Este foarte uşor să încurcăm cele două ecuaţii prin inversarea
raportului rezistenţelor. O modalitate simplă de memorare a formei
corecte este să ţinem minte că ambele raporturi dintre cele două ecuaţii
trebuie să fie un număr subunitar (între 0 şi 1). Până la urmă, acestea
sunt ecuaţii /divizoare/ nu /multiplicatoare/. Dacă raportul este
inversat, vom obţine o valoare mai mare decât unu, prin urmare greşită.
Cunoscând faptul că rezistenţa totală într-un circuit serie (divizor de
tensiune) este tot timpul mai mare decât oricare dintre rezistenţe luate
separat, putem să deducem că raportul corect este R_{n}/R_{total}. La
fel, cunoscând faptul că rezistenţa totală într-un circuit paralel
(divizor de curent) este tot timpul mai mică decât valoarea oricărei
rezistenţe luate individual, putem să deducem raportul corect,
R_{n}/R_{total}.

Circuitele divizoare de curent îşi găsesc aplicaţie (de exemplu) în
circuitele de măsură, acolo unde o fracţie din curentul de măsurat
trebuie să fie redirecţionat spre un dispozitiv sensibil de detecţie.
Folosin formula rezistorului de curent, se poate afla valoarea exactă a
rezistenţei folosită pe post de şunt pentru a „devia” cantitatea precisă
de curent prin dispozitiv în orice situaţie.

#+CAPTION: circuit divizor curent pentru aparat de măsură
[[./poze/00119.png]]

Sumar:

-  Circuitele paralele împart cantitatea totală de curent pe fiecare
   ramură în parte, proporţiile fiind strict dependente de valorile
   rezistenţelor: I_{n} = I_{Total} (R_{Total} / R_{n})

** Legea lui Kirchhoff pentru curent

Să considerăm următorul circuit paralel:

#+CAPTION: circuit paralel
[[./poze/00120.png]]

Calculând toate valorile tensiunilor şi curenţilor din acest circuit,
obţinem:

#+CAPTION: tabel valori tensiune/curent/rezistenţă
[[./poze/10116.png]]

În acest moment cunoaştem valorile curenţilor din fiecare ramură precum
şi valoarea totală a curentului din circuit. Cunoaştem faptul că
valoarea totală a curentului dintr-un circuit paralel trebuie să fie
egală cu suma curenţilor de pe fiecare ramură, dar mai putem observa un
principiu foarte important în acest circuit. Să observăm aşadar ce se
întâmplă la fiecare nod (locul de întâlnire a cel puţin trei ramuri) din
acest circuit:

#+CAPTION: circuit paralel
[[./poze/00121.png]]

Pe ramura negativă de jos (8-7-6-5), la fiecare nod curentul principal
se divide pe fiecare ramură succesivă spre rezistori. Pe ramura pozitivă
de sus (1-2-3-4) curentul de pe fiecare ramură se „alătură” curentului
principal. Dacă ne uităm mai atent la un anumit nod, precum 3, observă
că valoarea curentului ce intră într-un nod este egală cu valoarea
curentului ce părăseşte acel nod:

#+CAPTION: circuit paralel
[[./poze/00122.png]]

Avem doi curenţi care intră în nodul 3, din partea dreaptă şi de jos.
Din partea stângă avem un singur curent care iese din nod, egal ca şi
valoare cu suma celor doi curenţi care intră. Acest lucru este valabil
pentru oricare nod, indiferent de numărul ieşirilor/intrărilor.
Matematic, putem exprima această observaţie asfel:

I_{intrare} = I_{ieşire}

O altă formă uşor diferită dar echivaletă din punct de vedere matematic
este următoarea:

I_{intrare} + (-I_{ieşire}) = 0

Pe scurt, legea lui Kirchhoff pentru curent sună asfel:

*„Suma algebrică a tuturor curenţilor ce intră şi ies dintr-un nod
trebuie să fie egală cu zero”*

Adică, dacă notăm polaritatea fiecărui curent, cu „+” dacă intră într-un
nod şi cu „-” dacă iese, suma lor va da tot timpul zero.

În cazul nodului 3 de mai sus, putem determina valoarea curentului ce
iese din nod prin partea stângă folosind legea lui Kirchhoff pentru
curent asfel:

#+CAPTION: formulă
[[./poze/10125.png]]

Semnul negativ (-) pentru valoarea de 5 mA ne spune faptul că, curentul
/iese/ din acest nod, în contradicţie cu cei doi curenţi de 2 mA şi 3 mA
ce sunt cu semnul pozitiv (+), şi prin urmare /intră/ în nod. Cele două
notaţii („+” şi „-”) pentru intrarea, respectiv ieşirea curentului din
nod sunt pur arbitrare, atâta timp cât reprezintă semne diferite pentru
direcţii diferite şi prin urmare putem aplica legeal lui Kirchhoff
pentru curenţi.

Sumar:

-  Legea lui Kirchhoff pentru curent: *„Suma algebrică a tuturor
   curenţilor ce intră şi ies dintr-un nod trebuie să fie egală cu
   zero”*

* Combinatii

** Ce este un circuit serie-paralel

În cazul circuitelor serie simple, toate componentele sunt legate cap la
cap şi formează o singură cale pentru curgerea electronilor prin
circuit:

#+CAPTION: circuit serie
[[./poze/00082.png]]

În cazul circuitelor parale simple, toate conponentele sunt legate
legate între acelaşi set de puncte comune din punct de vedere electric,
formându-se asfel mai multe căi pentru curgerea electronilor de la un
capăt la celălalt al bateriei:

#+CAPTION: circuit serie
[[./poze/00083.png]]

În ambele cazuri, avem de a face cu anumite seturi specifice de reguli
pentru relaţiile dintre tesiune, curent şi rezistenţă. (notă: vezi
circuitele serie şi circuitele paralel)

Dar, în cazul în care o parte dintre componente sunt legate în serie şi
o altă parte a componentelor în paralel, nu este posibilă aplicarea unei
/singure/ reguli pentru întreg circuitul, sau pentru fiecare parte
constituentă. În schimb, vom încerca identificarea părţilor serie din
circuit şi a părţilor paralele, ca mai apoi să aplicăm regulile necesare
în funcţie de tipul circuitului. Să vedem un exemplu:

#+CAPTION: circuit serie-paralel combinat
[[./poze/00123.png]]
#+CAPTION: tabel
[[./poze/10126.png]]

Acesta nu este nici un circuit serie simplu nici unul paralel simplu, ci
conţine elementele din ambele tipuri. Curentul iese prin partea de jos a
bateriei, se împarte (ramifică) pe cele două ramuri spre R_{3} şi R_{4},
se re-întâlneşte, se ramifică încă odată spre R_{1} şi R_{2}, se
re-întânleşte din nou şi se re-întoarce la baterie. Există mai mult de
un singur drum pentru circulaţia curentului (nu este serie), dar totuşi,
există mai mult decât două seturi de puncte electric comune (nu este
paralel).

Deoarece circuitul este o combinaţie între serie şi paralel, nu putem
aplica relaţiile de tensiune, curent sau rezistenţă direct în tabel
precum a fost cazul circuitelor serie şi paralel simple. De exemplu,
dacă circuitul de mai sus ar fi fost serie simplu, am putea pur şi
simplu să adunăm cele patru rezistenţe şi să obţinem rezistenţa finală,
să calculăm apoi curentul total, şi apoi căderile de tensiune pe fiecare
rezistor. Asemănător, dacă circuitul ar fi fost paralel simplu, am fi
putut afla curenţii prin fiecare ramură, suma lor ne-ar fi dat curentul
total iar de acolo puteam calcula rezistenţa totală. Totuşi, soluţia
acestui circuit este puţin mai complexă de atât.

Tabelul este folositor pentru aflarea diferitelor valori într-un circuit
serie-paralel, dar trebuie să fim atent cum şi unde aplicăm regulile
pentru fiecare tip de circuit în parte (serie şi paralel).

Dacă putem distinge care părţi din circuit sunt serie şi care paralel,
putem analiza circuitul în mai multe etape, fiecare etapă pe rând,
folosind regulile corecte pentru determinarea relaţiilor dintre
tensiune, curent şi rezistenţă. Restul capitolului va fi dedicat acestor
tehnici.

Sumar:

-  Regulile circuitelor serie şi parelel trebuie să fie aplicate
   selectiv atunci când avea de a face cu un circuit combinat
   serie-paralel

** Tehnici de analiză a circuitelor

Scopul analizei circuitului serie-paralel este determinarea tuturor
căderilor de tensiune, curenţilor şi puterilor disipate în circuit.
Strategia generală pentru atingerea acestui scop este următoarea:

1. Determinăm conexiunile existente din circuit: care rezistori sunt
   legaţi în serie şi care în paralel
2. Redesenăm circuitul, înlocuind fiecare din combinaţiile serie sau
   parelel din circuit identificate la primul punct, cu un singur
   rezistor echivalent. Dacă folosim un tabel pentru scrierea valorilor,
   atunci vom realiza o nouă coloană în tabel pentru fiecare rezistenţă
   echivalentă
3. Repetăm paşii 1 şi 2 până ce întreg circuitul este redus la un singur
   rezistor echivalent
4. Calculăm curentul total cunoscând tensiunea şi rezistenţa totală
   folosind legea lui Ohm (I=E/R)
5. Folosind valorile totale ale tensiunii şi ale curentului, mergem un
   pas înapoi, spre ultima reducere echivalentă din circuit şi inserăm
   valorile în locurile necesare
6. Cunoscând rezistenţele şi tensiunea totală / curentul total de la
   pasul 5, folosim legeal lui Ohm pentru calcularea valorilor
   necunoscute (tensiuni sau curenţi) (E=IR sau I=E/R)
7. Repetăm paşii 5 şi 6 până când toate valorile tensiunii şi ale
   curentului sunt cunoscute în configuraţia iniţială a circuitului.
   Practic, mergem pas cu pas de la versiunea simplificată a circuitului
   spre versiunea originală, complexă a acestuia, introducând valorile
   tensiunii şi ale curentului acolo unde este necesare până când toate
   valorile tensiunilor şi curenţilor sunt cunoscute
8. Calculăm puterile disipate în circuit din valorile cunoscute ale
   tensiunilor, curenţilor şi/sau rezistenţelor.

Deşi sună destul de complicat, vom înţelege întreg procesul mult mai
uşor dacă luăm un exemplu practic:

#+CAPTION: circuit serie-paralel combinat
[[./poze/00123.png]]
#+CAPTION: tabel
[[./poze/10126.png]]

În exemplul de mai sus, rezistorii R_{1} şi R_{2} sunt conectaţi în
paralel; la fel şi R_{3} cu R_{4}. Pentru că am identificat aceast tip
de conecţiune ca fiind una paralelă, putem înlocui fiecare din cele două
combinaţii printr-o singură rezistenţă echivalentă. Circuitul redesenat
arată asfel:

#+CAPTION: circuit electric
[[./poze/00124.png]]

Simbolul (//) este folosit pentru a reprezentă faptul că valoarea celor
două rezistoare a fost obţinută cu ajutorul formule 1/(1/R). Rezistorul
de 71.429 Ω de sus este echivalentul celor doi rezistori R_{1} şi R_{2}
legaţi în paralel. Rezistorul de 127.27 Ω de jos este echivalentul celor
doi rezistori R_{3} şi R_{4} legaţi în paralel.

Tabelul valorilor poate fi mărit cu două coloane pentru a include şi
valorile acestori doi rezistori echivalenţi:

#+CAPTION: tabel
[[./poze/10127.png]]

Ar trebui să devină aparent că circuitul a fost redus la o configuraţie
serie simplă ce conţine doar doi rezistori (echivalenţi). Pasul final în
reducerea circuitului este adunarea acestor două rezistenţe şi aflarea
rezistenţei totale a circuitului. Rezultatul acestei adunări este 198.70
Ω. Acum putem re-desena circuitul cu o singură rezistenţă echivalentă.
Adăugăm, de asemenea, încă o coloană în tabel. Notaţia coloanei este
(R_{1}//R_{2}--R_{3}//R_{4}) pentru a indica modul iniţial de conectare
al rezistenţelor în circuit. Simbolul „--” reprezintă conexiune „serie”,
iar simbolul „//” reprezintă conexiune „paralel”.

#+CAPTION: circuit electric
[[./poze/00125.png]] 
#+CAPTION: tabel
[[./poze/10128.png]]

În acest moment putem folosi legea lui Ohm (I=E/R) pentru determinarea
curentului total prin circuit şi completarea coloanei corespunzătoare
din tabel:

#+CAPTION: tabel
[[./poze/10129.png]]

Reîntorcându-ne la diagrama circuitului, valoarea totală a curentului
este momentan singura ce apare pe desen:

#+CAPTION: circuit electric
[[./poze/00126.png]]

Acum putem începe să ne re-întoarcem la paşii anteriori în simplificarea
circuitului spre configuraţia originală. Pasul următor este să ne
întoarcem la circuitul în care R_{1}//R_{2} şi R_{3}//R_{4} sunt în
serie:

#+CAPTION: circuit electric
[[./poze/00127.png]]

Din moment ce R_{1}//R_{2} şi R_{3}//R_{4} sunt în serie, curentul prin
ambele seturi de rezistenţe echivalente este acelaşi. Mai mult decât
atât, valoarea curentului prin ele trebuie să fie egală valorii
curentului total; putem completa coloana curent total din tabel cu
valoarea curentului total pentru fiecare din cele două grupuri de
rezistenţe echivalente:

#+CAPTION: tabel
[[./poze/10130.png]]

Cunoscând curentul prin rezistenţele echivalente R_{1}//R_{2} şi
R_{3}//R_{4}, putem aplica legea lui Ohm (E=IR) pentru aflarea căderilor
de tensiune pentru fiecare grup în parte, completând şi tabelul:

#+CAPTION: circuit electric
[[./poze/00128.png]] 
#+CAPTION: tabel
[[./poze/10131.png]]

Deoarece ştim că R_{1}//R_{2} şi R_{3}//R_{4} sunt defapt conexiuni
echivalente paralele, iar căderile de tensiune în circuitele paralele
sunt egale. Cu alte cuvinte, putem să mai facem un pas înapoi spre
configuraţia iniţială a circuitului şi să completăm tabelul cu valorile
calculate:

#+CAPTION: circuit electric
[[./poze/00129.png]] 
#+CAPTION: tabel
[[./poze/10132.png]]

Secţiune originală a tabelului pentru rezistori este acum completată
(coloana R_{1} la R_{4}). Aplicând legea lui Ohm pentru celelalte valori
rămase necompletate (I=E/R), putem determina valorile prin R_{1}, R_{2},
R_{3} şi R_{4}:

#+CAPTION: tabel
[[./poze/10133.png]]

Circuitul iniţial cu toate valorile tensiunilor, curenţilor şi a
rezistenţelor arată asfel:

#+CAPTION: circuit electric
[[./poze/00130.png]]

Sumar:

-  *Paşii pentru analiza unui circuit serie-paralel combinat sunt
   următorii:*
-  Reducerea circuitului original la un singur rezistor echivalent, cu
   re-desenarea circuitului la fiecare pas, un pas însemnând reducerea
   conxiunilor serie sau paralel la un singur rezistor echivalent
-  Calcularea rezistenţei totale
-  Caluclarea curentului total
-  Determinarea căderilor de tensiune pe fiecare rezistor echivalent şi
   curenţii pe fiecare ramură la fiecare pas, un pas însemnând
   „dezvoltarea„ circuitului redus spre forma iniţială

* Aparate de masura

** Ce este un aparat de măsură

Un aparat de măsură este orice dispozitiv special realizat pentru
afişarea unei mărimi electrice într-un format ce poate fi interpretat de
către un operator uman. De obicei, acest format este sub formă vizuală:
deplasarea unui indicator pe o scală, o serie de dispozitive luminoase
aranjate sub forma unui bargraph, sau un afişaz format din cifre. În
analiza şi testarea circuitelor, există dispozitive proiectate pentru
realizarea măsurătorilor mărimilor electrice de bază, şi anume,
tensiune, curent şi rezistenţa. Există multe alte tipuri de aparate de
măsură, dar în acest capitol ne vom concentra atenţia, în principal, pe
modul de funcţionare al acestora trei.

Majoritatea aparatelor de măsură moderne sunt digitale, folosind un
afişaj numeric. Modelele mai vechi de aparate de măsură sunt însă
mecanice, utilizând un indicator pentru afişarea mărimii măsurate. În
ambele cazuri, este nevoie de o setare a aparatului pentru indicarea
corespunzătoare a mărimilor măsurate. În acest capitol ne vom referi
exclusiv asupra principiilor de funcţionare ale aparatelor de măsură
analogice (mecanice).

*** Principiul aparatelor de măsură electromagnetice

Majoritatea aparatelor de măsură analogice se bazează pe principiul
electromagnetismului, şi anume, pe faptul că trecerea unui curent
printr-un conductor produce un câmp magnetic perpendicular pe axa de
deplasare a electronilor. Cu cât valoarea curentului este mai mare, cu
atât mai mare va fi câmpul magnetic produs. Dacă acest câmp magnetic
produs de conductor este liber să interacţioneze cu un alt câmp
magnetic, vom asista la dezvoltarea unei forţe fizice între cele două
surse ale câmpurilor magnetice. Dacă una dintre acest surse este liberă
să se deplaseze faţă de cealaltă sursă, aceasta se va deplasa pe măsură
ce curentul trece prin conductor, deplasarea fiind direct proporţională
cu mărimea curentului.

*** Galvanometrul

#+CAPTION: galvanometru
[[./poze/50030.jpg]]

Primele astfel de aparate de măsură construite erau cunoscute sub numele
de galvanometre, fiind recunoscute pentru precizia lor. Un model foarte
simplu de galvanometru constă dintr-un ac magnetizat (asemenea celui
folosit la compas) suspendat la capătul unui fir şi poziţionat în
interiorul unei înfăşurări conductoare. La trecerea curentului prin
acest colac, se va produce un câmp magnetic ce va modifica poziţia
iniţială a acului. Un astfel de aparat antic este prezentat în figura
alăturată.

Astfel de aparate nu mai sunt însă practice în prezent, fiind extrem de
sensibile la orice tip de mişcare şi la interferenţele datorate câmpului
magnetic al pământului. Singurul lor scop rămâne prezentarea conceptelor
de bază ale dispozitivelor expermentale. În prezent, termenul de
„galvanometru” este utilizat pentru desemnarea oricărui tip de aparat de
măsură de o prezicie excepţională nereprezetând neapărat un astfel de
dispozitiv prezentat mai sus.

#+CAPTION: principiul de construcţie a unui aparate de măsură
#+CAPTION: electromagnetic (analogic)
[[./poze/00146.png]]

Aparatele de măsură electromagnetice sunt realizate în prezent dintr-o
bobină suspendată într-un câmp magnetic, protejată de majoritatea
influenţelor externe. Astfel de dispozitive sunt cunoscute sub numele de
aparate de măsură cu magnet permanent.

În figura de mai sus, acul indicator este poziţionat aproximativ la 35%
pe scala valorilor, zero fiind în stânga iar valoarea maximă
regăsindu-se în partea dreaptă. O creştere a curentului de măsurat va
duce la o deplasare a acului indicator spre dreapta iar o descreştere a
lui va duce la o deplasare a acului spre stânga. Afişajul aparatului de
măsură conţine o scală gradată cu cifre pentru indicarea valorilor
mărimii de măsurat, indiferent de tipul acesteia. Cu alte cuvinte, dacă
este necesară o valoare de 50 µA pentru deplasarea maximă a acului
indicator (spre capătul din dreapta), scala va avea scrisă o valoarea de
0 µA în partea stângă şi o valoare de 50 µA în partea dreaptă; mijlocul
va fi desigur 25 µA. În exemplul din figură, acul ar indica în acest caz
ipotetic o valoare a curentului de 17,5 µA. De obicei, scala este
împărţită în gradaţii mult mai mici, din 5 în 5 µA, sau chiar la 1 µA,
pentru a permite o citire mult mai precisă a indicaţiei acului.

#+CAPTION: aparat de măsură; scala conţine atât valori pozitive cât şi
#+CAPTION: valori negative
[[./poze/00147.png]]

Majoritatea aparatelor pot detecta polaritatea curentului, o direcţie a
acestuia ducând la deplasarea acului într-un anumit sens, iar direcţia
opusă a curentului ducând la o deplasare în sens contrar al acului
indicator. Modele D'Arsonval şi Weston sunt de acest tip.

Există însă şi aparate care nu sunt sensibile la modificarea sensului
curentului prin circuit, bazându-se pe atragerea unui cursor mobil de
fier, nemagnetizat, către conductorul de curent fix pentru deplasarea
acului inducator. Astfel de aparate sunt folosite pentru măsurător în
curent alternativ. Un dispozitiv sensibil la variaţia polarităţii
curentului, ar vibra pur şi simplu înainte şi înapoi fără a putea da o
indicaţie practică a mărimii de măsurat.

*** Aparate de măsură electrostatice

Deşi majoritatea aparatelor de măsură analogice se bazează pe principiul
electromagnetismului, câteva dintre ele se bazează pe electrostatică, cu
alte cuvinte, pe forţa de atracţie sau de respingere generată de
sarcinile electrice în mediul dintre ele.

#+CAPTION: aparat de măsură electrostatic
[[./poze/00148.png]]

Dacă aplicăm o tensiune între două suprafeţe conductoare separate
printr-un dielectric format din aer, va exista o forţă fizică de
atracţie dintre cele două suprafeţe, forţa capabilă să deplaseze un
mecanism de măsurare. Această forţă este direct proporţională cu
tensiunea aplicată între plăci şi invers proporţională cu pătratul
dinstanţei dintre ele. De asemenea, forţa nu depinde de polaritate,
rezultând astfel un dispozitiv insensibil la variaţia polarităţii
tensiunii.

Din păcate, forţa generată de atracţia electrostatică este foarte mică
în cazul tensiunilor normale, astfel încât aceste tipuri de aparate de
măsură nu sunt practice pentru instrumentele de test normale. Astfel de
aparate electrostatice sunt folosite pentru măsurarea tensiunilor
înalte, de ordinul miilor de volţi. Unul dintre cele mai mare avantaje
al aparatelor electrostatice constă în rezistenţa electrică extrem de
mare, fată de aparatele electromagnetice care au o rezistenţa electrică
mult mai mică. După cum vom vedea în cele ce urmează, o rezistenţa
electrică mare, rezultând într-un curent mult mai mic prin dispozitiv,
este absolut necesară pentru realizarea unui volmetru profesional.

**** Tubul catodic (CRT)

#+CAPTION: tubul catodic
[[./poze/00149.png]]

O aplicaţie mult mai întâlnită a dispozitivelor electrostatice este
tubul catodic. Acestea sunt tuburi speciale din sticlă, similare celor
întâlnite la televizoarele clasice. Într-un astfel de tub, un fascicol
de electroni ce se deplasează prin vid, este deviat prin intermediul
unei tensiuni existente între două plăci metalice aşezate de o parte şi
de cealaltă a tubului. Datorită faptului că electronii posedă o sarcină
electrică negativă, aceştia tind să fie respinşi de placa negativă şi
atraşi de placa pozitivă. O inversare a polarităţii ensiunii dintre cele
două plăci va duce la modificarea în sens contrar al traseului
fascicolului de electroni, acest dispozitiv fiind prin urmare sensibil
la polaritate.

Electronii, având o greutate mult mai mică decât plăcile metalice,
deplasează mult mai uşor sub acţiunea forţei dintre cele două plăci
decât plăcile propriu-zise. Traseul lor deviat poate fi detectat pe
măsură ce aceştia se lovesc de afişajul din sticla de la capătul
tubului, unde întâlnesc un strat subţire de fosfor; rezultatul este
emiterea unei unde luminoase ce poate fi observată din exteriorul
tubului. Cu cât tensiunea dintre cele două plăci este mai mare, cu atât
electronii vor fi deviaţi mai puteric de la traseul lor iniţial, punctul
luminos de pe afişaj regăsindu-se la o distanţa mai mare faţă de centrul
acestuia.

#+CAPTION: tub catodic
[[./poze/50001.jpg]]

Un astfel de tub este prezentat în figura alăturată. Într-un tub real,
precum cel alăturat, există două perechi de placi metalice pentru
deviaţia electronilor, nu doar una singură, pentru a putea acoperi
întreaga aria a afişajului de sticlă din capătul dispozitivului.

Cu toate că acest dispozitive pot înregistra tensiuni mică cu o precizie
ridicată, ele sunt totuşi greoaie, fragile şi necesită putere electrică
pentru funcţionare, spre deosebire de dispozitivele electromagnetice ce
sunt mult mai compacte şi sunt alimentate direct de semnalul de măsurat
ce se regăseşte la bornele lor. De obicei, tuburile catodice sunt
folosite în combinaţie cu circuite externe precise pentru formarea unui
echipament de test mult mai mare, şi anume, osciloscopul. Acest din urmă
dispozitiv poate indica variaţia tensiunii cu timpul, o abilitatea
extrem de importantă în cazul circuitelor cu tensiuni şi curenţi
variabili în timp.

Sumar:

-  Mecanismul de afişaj al unui aparat de măsură analogic presupun
   deplasarea unui ac indicator pe o scală gradată
-  Aparatele de măsură *electromagnetice* funcţionează pe principiul
   generării unui câmp magnetic la trecerea unui curent electric
   printr-un conductor
-  Aparatele de măsură *electrostatice* funcţionează pe principiul
   generării unei forţe fizice datorită câmpului electric dintre două
   plăci
-  *Tuburile catodice* utilizează un câmp electrostatic pentru devierea
   unui fascicol de electroni; poziţia finală a fascicolului este redată
   cu ajutorul unei unde luminoase emise în momentul ciocnirii
   electronilor de sticla prevăzută cu fosfor de la capătul
   dispozitivului

** Voltmetrul

Majoritatea aparatelor de măsură sunt dispozitive foarte sensibile.
Unele modele, precum D'Arsonval, necesită un curent de doar 50 µA pentru
a duce acul indicator în poziţia maximă a scalei de valori; rezistenţa
internă a acestor tipuri de aparate nu este mai mare de 1000 Ω. În
consecinţă, un astfel de voltmetru poată măsura o tensiune maximă de
doar 50 mV (50 µA X 1000 Ω), pentru că la această valoare, acul
indicator este în poziţia sa maximă (dreapta) şi nu se mai poate
deplasa. Pentru a putea realiza voltmetre practice, cu capabilităţi de
măsurare a unor tensiuni mult mai mari, folosind aceste dispozitive
sensibile, trebuie găsită o metodă de reducere a deplasării acului
indicator.

*** Modelul D'Arsonval

#+CAPTION: dispozitiv de măsură D'Arsonval
[[./poze/00150.png]]

Să luăm ca şi prim exemplu un dispozitiv tip D'Arsonval, cu o rezistenţa
internă a bobinei de 500 Ω, şi a cărei deplasare maximă (D.M.) se
realizează pentru un curent de 1 mA.

Aplicând legea lui Ohm, putem determina tensiunea necesară deplasării
acului indicator la valoarea maximă:

E = IR E = (1 mA)(500 Ω) E = 0,5 V

Dacă am dori să folosim acest aparat pentru măsurarea tensiunilor ce nu
depăşesc o jumătate de volt, această configuraţie ar fi mai mult decât
suficientă. Dar pentru a măsură tensiuni peste această valoare, trebuie
să aducem unele modificări. Pentru a obţine o deplasare observabilă a
acului pentru o valoare a tensiunii de peste 0,5 V, este nevoie ca doar
o parte din tensiune de măsurat să se regăsească pe bobina internă.
Desigur, va trebui să modificăm şi scala aparatului de măsură, astfel
încât să existe o legătură directă între deplasarea acului indicator şi
valoarea reală a tensiuni măsurate.

#+CAPTION: dispozitiv de măsură D'Arsonval
[[./poze/00151.png]]

Această operaţie se poate realiza foarte uşor cu ajutorul unui divizor
de tensiune. Ştiind că un divizor de tensiune se realizează cu ajutorul
rezistorilor conectaţi în serie, tot ceea e trebuie să facem este să
conectăm un rezistor în serie cu rezistenţa internă a configuraţiei
iniţiale (înclusă în dispozitiv), rezultatul fiind un divizor de
tensiune format din doi rezistori.

Rezistorul serie poartă numele de „rezistor de multiplicare” datorită
faptului că multiplică valoare tensiunii ce poate fi măsurată.
Determinarea valorii rezistenţei este uşoară dacă suntem familiarizaţi
cu analiza circuitelor serie. De exemplu, să determinăm valoarea
R_{multiplicare} pentru ca dispozitivul de mai sus (1 mA, 500 Ω) să
poată măsura tensiuni de până la 10 V.

| Unitate   | Deplasare   | R_{multiplicare}   | Total   | Unitate   |
|-----------+-------------+--------------------+---------+-----------|
| E         |             |                    |         | V         |
| I         |             |                    |         | A         |
| R         |             |                    |         | Ω         |

Putem folosi metoda tabelului pentru a ne uşura calculele.

| Unitate   | Deplasare   | R_{multiplicare}   | Total   | Unitate   |
|-----------+-------------+--------------------+---------+-----------|
| E         |             |                    | *10*    | V         |
| I         | *1 m*       | *1 m*              | *1 m*   | A         |
| R         | *500*       |                    |         | Ω         |

Cunoscând faptul că deplasarea va fi maximă pentru un curent de 1 mA,
precum şi faptul că tensiunea la care dorim ca acest lucru să se
întâmple este de 10 V (circuit serie, valoare totală), putem completa
tabelul astfel.

| Unitate   | Deplasare   | R_{multiplicare}   | Total    | Unitate   |
|-----------+-------------+--------------------+----------+-----------|
| E         |             |                    | 10       | V         |
| I         | 1 m         | 1 m                | 1 m      | A         |
| R         | 500         | *9,5 k*            | *10 k*   | Ω         |

Există mai multe metode de determinare a rezistenţei de multiplicare. O
variantă presupune determinarea rezistenţei totale a circuitului
aplicând legea lui Ohm pe coloana „total” (R = E / I), scazând apoi
valoarea de 500 Ω a deplasării pentru a obţine valoarea
R_{multiplicare}. O a doua metodă constă în determinarea căderii de
tensiune pe rezistenţa internă atunci când deplasarea acului indicator
este maximă (E = IR), căderea de tensiunea pe rezistorul de multiplicare
fiind egală cu diferenţa dintre căderea de tensiune totală şi căderea de
tensiune pe rezistenţa internă.

| Unitate   | Deplasare   | R_{multiplicare}   | Total   | Unitate   |
|-----------+-------------+--------------------+---------+-----------|
| E         | *0,5*       | *9,5*              | 10      | V         |
| I         | 1 m         | 1 m                | 1 m     | A         |
| R         | 500         | 9,5 k              | 10 k    | Ω         |

Ultimul pas constă în aplicarea legii lui Ohm (R = E / I) pentru
determinarea rezistenţei rezistorului de multiplicare.

#+CAPTION: voltmetru
[[./poze/00152.png]]

Indiferent de metoda folosită, răspunsul final este acelaşi (9.5 kΩ).
Putem aplica ambele metode, pentru a ne asigura că rezultatul final este
corect.

Cu o cădere de tensiune de exact 10 V între terminalii aparatului de
măsură, curentul prin bobina internă va fi de exact 1 mA, acest curent
fiind limitat de rezistorul de multiplicare şi de rezistenţa internă a
bobinei. Căderea de tensiune pe bobină va fi de exact 0,5 V, iar
deplasarea acului indicator va fi maximă (spre dreapta). Dacă am
modificat şi scala astfel încât valorile acesteia să fie cuprinse între
0 şi 10 V (în loc de 0 şi 1 mA), orice persoană care va citi indicaţia
aparatului o va interpreta ca fiind 10 V. Nu este necesar ca
utilizatorii voltmetrului să cunoscă faptul că aparatul foloseşte doar o
fracţiune din tensiunea totală de măsurat (10 V) a sursei externe. Tot
ceea ce contează este ca circuitul să funcţioneze corect pentru a putea
indica tensiunea totală aplicată.

Acesta este într-adevăr şi modul de realizare şi utilizare al aparatelor
de măsură: dispozitivul de detectare al mărimii de măsurat este
construit astfel încât să fie necesară doar o cantitate foarte mică de
tensiune şi de curent pentru funcţionarea acestuia, pentru o
sensibilitatea cât mai ridicată. Această configuraţie este apoi
conectată la un circuit divizor realizat cu rezistori de prezizie,
pentru a putea indica o tensiune sau un curent mult mai mari.

#+CAPTION: volmetru folosind un comutator multi-polar si o serie de
#+CAPTION: rezistori de multiplicare
[[./poze/00153.png]]

În general, este foarte utilă prezenţa mai multor astfel de circuite
divizoare, pentru a putea măsură o plajă destul de largă de valori
folosind acelaşi mecanism de bază pentru detectarea semnalului. Acest
lucru se poate realiza printr-un comutator multi-polar şi câţiva
rezistori de multiplicare, fiecare pentru o anumită bandă de tensiuni,
conform figurii alăturate.

Comutatorul cu cinci poziţii intră în contact doar cu cât un rezistor
deodată. În poziţia de jos, acesta nu face contact cu niciun rezistor,
fiind de fapt în poziţia „oprit”. Fiecare rezistor realizează o
deplasare maximă diferită a voltmetrului, şi toate se bazează pe
aceleaşi caracteristici principale (1 mA, 500 Ω).

#+CAPTION: volmetru folosind un comutator multi-polar si o serie de
#+CAPTION: rezistori de multiplicare
[[./poze/00154.png]]

Cu o astfel de variantă, valoarea fiecărui rezistor este determinată
folosind aceiaşi metodă utilizată mai sus, cunoscând tensiunea totală
necesară în fiecare caz. Pentru un volmetru cu scala tensiunilro de 1 V,
10 V, 100 V şi 1000 V, rezistenţele de multiplicare sunt conform figurii
alăturate.

#+CAPTION: volmetru folosind un comutator multi-polar si o serie de
#+CAPTION: rezistori de multiplicare
[[./poze/00155.png]]

Putem observa că valorile rezistorilor de multiplicare sunt puţin
ciudate. Este puţin probabil să găsim un rezistor de precizie cu o
valoare de 999,5 kΩ, astfel încât suntem nevoiţi să folosim o altă
configuraţie.

Cu fiecare pas, tot mai mulţi rezistori sunt conectaţi în circuit prin
intermediul comutatorului (selectorului), astfel că rezistenţa totală
este va fi egală cu suma rezistenţelor individuale. De exemplu, atunci
când comutatorul se află în poziţia „1000 V”, ştim din exemplu precedent
că avem nevoie de o rezistenţă de 999,5 kΩ. Folosind configuraţia
anterioară, aceasta este exact valoarea obţinută:

R_{total} = R_{1} + R_{2} + R_{3} + R_{4} R_{total} = 900 kΩ + 90 kΩ + 9
kΩ + 500 kΩ R_{total} = 999,5 kΩ

Avantajul constă, desigur, în faptul că rezistorii de 900 kΩ, 90 kΩ şi 9
kΩ sunt mult mai uşor de procurat decât cei precedenţi (999,5 kΩ, 99,5
kΩ şi 9,5 kΩ). Din punct de vedere funcţional, nu există nicio diferenţa
între cele două configuraţii prezentate.

Sumar:

-  Realizarea practică a voltmetrelor constă în adăugarea rezistenţelor
   de multiplicare pentru divizarea tensiunii totale de măsurat

** Impactul voltmetrului asupra circuitului

Orice aparat de măsură introdus în circuit modifică comportamentul
acestuia din urmă într-o oarecare măsură. Deşi impactul este inevitabil,
acesta poate fi minimizat printr-o proiectare bună a aparatului de
măsură în cauză.

Din moment ce voltmetrele se conectează tot timpul în paralel cu
componentul sau componentele aflate sub test, orice curent prin
voltmetru va modifica curentul total din circuitul de măsurat, ducând
inevitabil şi la modificarea tensiunii reale din circuit. Un voltmetru
ideal posedă o rezistenţă internă infinita, astfel încât curentul care
trece prin acesta să fie de 0 A pentru a nu afecta circuitul testat.
Totuşi, astfel de voltmetre nu există decât în paginile cărţilor, nu şi
în viaţa reală!

#+CAPTION: măsurarea căderii de tensiune într-un circuit divizor de
#+CAPTION: tensiune cu ajutorul unui voltmetru
[[./poze/00156.png]]

Să luăm ca şi exemplu circuitul divizor de tensiune din figura
alăturată, ca şi un exemplu extrem al efectelor unui voltmetru asupra
circuitului de măsurat.

#+CAPTION: realizarea unui subcircuit între volmetru şi componentul
#+CAPTION: asupra cărei se face măsurarea tensiunii
[[./poze/00157.png]]

Atunci când voltmetrul nu este conectat în circuit, vom aveam o cădere
de tensiune de exact 12 V pe fiecare dintre cei doi rezistori (vezi
circuitele divizoare de tensiune). Totuşi, dacă voltmetrul considerat în
acest exemplu posedă o rezistenţa internă între cele două sonde de 10 MΩ
(o valoare normală pentru un voltmetru digital), aceasta va crea un
subcircuit paralel cu rezistorul inferior al divizorului.

#+CAPTION: modificarea căderilor de tensiune din circuit ca urmare a
#+CAPTION: conectării volmetrului
[[./poze/00158.png]]

Acest lucru duce la scăderea rezistenţei inferioare de la 250 MΩ la 9,61
MΩ (circuit paralel), modificând fundamental căderile de tensiune din
circuit.

Un divizor de tensiune cu rezistenţele de 250 MΩ, respectiv 9,61 MΩ va
diviza o tensiune de 24 V în 23,11 V, respectiv 0,88 V. Din moment ce
voltmetrul face parte din rezistenţa de 9,61 MΩ, aceasta este şi
valoarea pe care o va indica: 0,88 V.

Voltmetrul poate indica doar căderea de tensiune dintre punctele în care
este conectat. Acesta nu poate „ştii” că înainte de introducerea sa în
circuit, în acea locaţie exista o cădere de tensiune de 12 V şi nu de
0,88 V. Conectarea aparatului de măsură în circuit modifică rezistenţa
circuitului şi prin urmare şi valoarea căderii de tensiune măsurate,
aceasta nefiind prin urmare cea reală.

Acest efect este prezent, într-o anumită măsură, ori de câte ori folosim
un voltmetru. Scenariul prezentat mai sus este unul extrem, cu o
rezistenţa a voltmetrului mult mai mică decât rezistenţa divizorului de
tensiune. Din aceste motive, cu cât rezistenţa internă a voltmetrului
este mai mare, cu atât efectul acestuia asupra circuitului de măsurat va
fi mai mic. Din această cauză, un voltmetru ideal posedă o rezistenţă
infinită. Dar, indiferent de valoarea acestei rezistenţe, efectul
prezentat mai sus va fi tot timpul prezent într-un circuit.

*** Sensibilitatea voltmetrelor

Impactul creat de voltmetrele electromecanice asupra circuitelor este
desemnat prin numărul de ohmi prezenţi între terminalii aparatului
pentru fiecare domeniu de tensiune (poziţii diferite ale selectorului).
Practic, acesta este un număr exprimat în Ω/V. Voltmetrele digitale
posedă de obicei o rezistenţa constantă între sondele aparatului
indiferent de domeniu de tensiune ales.

#+CAPTION: volmetru folosind un comutator multi-polar si o serie de
#+CAPTION: rezistori de multiplicare
[[./poze/00154.png]]

Să reluăm exemplu din secţiunea precedentă. Pe domeniul 1000 V,
rezistenţa totală este de 1 MΩ (999,5 kΩ + 500Ω), ceea ce înseamnă 1 MΩ
/ 1000 V, sau 1 kΩ/V. Această sensibilitate rămâne constantă indiferent
de domeniul ales:

domeniul 100 V; sensibilitatea: 100 kΩ / 100 V = 1 kΩ / V domeniul 10 V;
sensibilitatea: 10 kΩ / 10 V = 1 kΩ / V domeniul 1 V; sensibilitatea: 1
kΩ / 1 V = 1 kΩ / V

Astfel, valoarea exprimată în ohm/volt este o caracteristică principală
a voltmetrului, şi nu depinde de domeniul selectat. Dacă suntem foarte
atenţi, putem observa că această valoare este determinată de un singur
factor: curentul necesar pentru deplasarea maximă a acului indicator, în
acest caz, 1 mA. „Ohm/volt” este inversa matematică a raportului
„volt/ohm”, ceea ce conform legii lui Ohm, este chiar curentul (I = E /
R). Prin urmare, curentul necesar deplasării maxime dictează
sensibilitatea ohm/volt a aparatului, indiferent de domeniile de
tensiune disponibile şi de valorile rezistorilor de multiplicare. În
cazul nostru particular, o deplasare maximă pentru valoarea de 1 mA
rezultă într-o sensibilitate de 1000 Ω/V, indiferent de modul de
aranjare al rezistorilor de multiplicare.

Pentru minimizarea efectelor asupra circuitelor, curentul de deplasare
maximă trebuie să fie prin urmare cât mai mic. Acest lucru se poate
realiza prin reproiectarea aparatului pentru o sensibilitatea maximă (un
curent mai mic pentru o deflecţie maximă). Variabila ce trebuie luată
însă în considerarea este robusteţea aparatului: cu cât deplasarea este
mai sensibilită, cu cât acesta tinde să fie mai fragil.

#+CAPTION: amplificarea curentului voltmetrului pe cale electronică
[[./poze/00370.png]]

O altă modalitate constă în amplificarea electronică a curentului
necesar deplasării, astfel încât curentul ce este absorbit de către
aparat din circuit să fie cât mai mic. Acest tip de circuit electronic
poartă numele de amplificator.

Nu vom intra în detaliile modului de funcţionare ala amplificatorului
aici, dar putem spune că circuitul permite tensiuni de măsurat sa
controleze valoarea curentului prin ampermetru. Astfel, curentul necesar
deplasării acului indicator este generat de o baterie internă şi nu de
circuitul exterior. Şi în acest caz există un anumit curent absorbit de
aparat din circuitul măsurat, dar acesta este de sute sau mii de ori mai
mici decât curentul absorbit în mod normal de un astfel de aparat fară
amplificare.

*** Detectorul de nul

O ultimă soluţie, şi una foarte ingenioasă, la problema efectului
introdus de voltmetru în circuit, îl constitue detectorul de nul. Acesta
nu necesită un circuit complicat, dar este nevoie de multă pricepere din
partea utilizatorului.

#+CAPTION: măsurarea căderii de tensiune din circuit cu ajutorul unui
#+CAPTION: detector de nul
[[./poze/00159.png]]

Într-un detector de nul, o sursă de tensiune de precizie, ajustabilă,
este comparată cu tensiune de măsură iar aparatul indică diferenţa de
tensiune dintre cele două. În cazul în care indicaţie este zero (nulă),
căderea de tensiune din circuitul de test este egală cu tensiunea sursei
de tensiune de precizie, iar curentul absorbit din circuit va fi de zero
amperi. În unele situaţii, aparatul este prevăzut cu un potenţiometru de
precizie pentru reglarea fină a tensiunii.

Deoarece scopul unui detector de nul este indicarea precisă a condiţiei
de zero (volţi), şi nu indicarea unei valori specifice diferite de zero,
scala de valori folosită este irelevantă. Aceste dispozitive sunt
proiectate a fi cât mai sensibile cu putinţă.

Un detector de nul extrem de simplu constă dintr-un set de căşti,
utilizând difuzoarele pe post de „ac indicator”. Dacă amplicăm o
tensiune de c.c. unui difuzor, curentul rezultat va deplasa conul
acestuia, iar difuzorul va produce un „click” scurt. Un alt „click” se
poate auzi la deconectarea sursei de c.c.

#+CAPTION: detector de nul realizat cu ajutorul unei perechi de căşti şi
#+CAPTION: un întrerupător
[[./poze/00425.png]]

Luând în considerare acest principiu, un detector de nul sensibil poate
fi realizat dintr-o simplă pereche de căşti şi un întrerupător.

#+CAPTION: detector de nul realizat cu ajutorul unei perechi de căşti şi
un întrerupător; adăugarea în circuit a unui transformator
[[./poze/00426.png]]

Dacă folosim o pereche de căşti de 8 Ω, sensibilitatea aparatului poate
fi crescută prin conectarea sa la un transformator coborâtor de
tensiune. La închidere/deschiderea întrerupătorului, curentul mic de la
intrare va avea o valoare mult mai mare la ieşirea transformatorului.
Rezultatul este un „click” mai puternic şi mai uşor de sesizat, chiar şi
pentru curenţi mult mai mici.

#+CAPTION: detector de nul realizat cu ajutorul unei perechi de căşti şi
#+CAPTION: un întrerupător; exemplu
[[./poze/00424.png]]

Conectat în circuitul cu detector de nul prezentat mai sus, configuraţia
arată precum în figura alăturată.

#+CAPTION: balanţă de laborator; măsurarea unei greutăţi necunoscute
[[./poze/00160.png]]

Scopul oricărui detector de nul este să se comporte precum o balanţă de
laborator, indicând condiţia de egalitate ale celor două tensiuni, sau,
altfel spus, lipsa unei căderi de tensiune între cele două puncte (1 şi
2). O astfel de balanţă nu măsoară de fapt nimic, ci doar indică
egalitatea între o greutate necunoscută şi un set de greutăţi calibrate
standard.

Asemănător, detectorul de nul indică pur şi simplu momentul în care
căderea de tensiune între punctele 1 şi 2 este egală (potenţialul celor
două puncte este egal). Conform legii lui Kirchhoff pentru tensiune,
acest lucru se va întâmpla atunci când sursa de tensiune ajustabilă este
egală cu căderea de tensiune pe rezistorul R_{2}.

#+CAPTION: etector de nul realizat cu ajutorul unei perechi de căşti şi
#+CAPTION: un întrerupător; exemplu
[[./poze/00161.png]]

Pentru a utiliza acest instrument, trebuie să ajustăm manual sursa de
tensiune prin intermediul unui potenţiometru, acţionând de fiecare data
întrerupătorul, până în momentul în care detectorul de nul va indica o
condiţie de zero. Circuitul este echilibrat atunci când, în urma
acţionării întrerupătorului, nu se va mai auzi nici un sunet la căşti.
Valoarea căderii de tensiune pe R_{2} va fi citită de pe un volmetru
conectat la sursa de tensiune de precizie.

Voltmetrul utilizat la bornele sursei de tensiune de prezicie nu trebuie
neapărat sa aibă o sensibilitate Ω/V foarte ridicată, deoarece curentul
necesar funcţionăii acestuia va fi generat de către sursă. Atâta timp
cât căderea de tensiune pe detectorul de nul este zero, nu va exista
niciun curent între punctele 1 şi 2, impactul voltmetrului asupra
circuitului fiind inexistent.

.

Merită să reamintim faptul că această metodă, executată perfect, aproape
că nu introduce nicio rezistenţă suplimentară în circuitul de măsurat.
Ideal, această rezistenţa ar fi zero, dar pentru atingerea acestui scop,
căderea de tensiune pe detectorul de nul ar trebui să fie exact zero
volţi. Acest lucru ar fi posibil doar prin intermediul unei metode de
detectarea infinit sensibile şi o tensiune la fel de precisă din partea
surse de tensiune de precizie. Totuşi, în ciuda acestui „neajuns”, un
astfel de circuit reprezintă o metodă excelentă de măsurare a căderilor
de tensiune. Şi, comparată cu soluţia amplificatorului, ce rezolvă
această problemă cu ajutorul tehnologiei avansate, soluţia de faţă
rezolvă problema aproape perfect utilizând o lege fundamentală a
circuitelor electrice (legea lui Kirchhoff pentru tensiune).

Sumar:

-  Un *voltmetru ideal* posedă o rezistenţă internă infinită
-  Un *detector de nul* este un dispozitiv pentru determinarea
   curenţilor şi al tensiunilor. Acesta se evidenţiază prin
   sensibilitatea sa extrem de ridicată

** Ampermetrul

Un aparat de măsură conceput special pentru măsurarea valorii curentului
electric (în amperi), poartă numele de ampermetru.

La proiectarea ampermetrelor, rezistorii de multiplicare (rezistori de
şunt în acest caz) se vor conecta în paralel şi nu în serie, precum era
cazul voltmetrelor. Asta datorită faptului că dorim o divizare a
curentului, nu a tensiunii, iar un divizor de curent se realizează prin
rezistori conectaţi în serie.

Considerând aceiaşi deplasare precum în cazul voltmetrului, putem
observa că un astfel de aparat este destul de limitat, deplasarea maximă
realizându-se pentru un curent de doar 1 mA.

#+CAPTION: aparat de măsură
[[./poze/00150.png]]

Odată cu extinderea plajei de valori ale aparatului de măsură, trebuie
să modificăm şi scala valorilor pentru a reflecta această modificare. De
exemplu, pentru un ampermetru a cărei valoare maximă măsurată poate
atinge 5 A, deplasarea indicatorului fiind aceiaşi, va trebui să
modificăm marcajul astfel: 0 A în partea stângă şi 5 A în partea
dreaptă, în loc de 0 mA şi 1 mA.

#+CAPTION: ampermetru; adăugarea unei rezistenţe de şunt
[[./poze/00162.png]]

După ce ne-am hotărât ca vrem să extindem domeniul maxim la 5 A, vom
trece la determinarea rezistenţei de şuntare. Aceasta va asigura o
valoare maximă a curentului prin dispozitivul de detectare propriu-zis
de maxim 1 mA şi nu de 5 A (în situaţia în care curentul printre cele
două sonde nu depăşeşte nici el valoarea de 5 A).

| Unitate   | Deplasare   | R_{şunt}   | Total   | Unitate   |
|-----------+-------------+------------+---------+-----------|
| E         |             |            |         | V         |
| I         | 1 m         |            | 5       | A         |
| R         | 500         |            |         | Ω         |

Putem introduce datele cunoscute într-un tabel, pentru uşurarea
calculelor.

| Unitate   | Deplasare   | R_{şunt}   | Total   | Unitate   |
|-----------+-------------+------------+---------+-----------|
| E         | *0,5*       |            |         | V         |
| I         | 1 m         |            | 5       | A         |
| R         | 500         |            |         | Ω         |

Din valorile cunoscute, putem determina căderea de tensiune pe aparatul
de măsură, aplicând legea lui Ohm (E = IR).

| Unitate   | Deplasare   | R_{şunt}   | Total   | Unitate   |
|-----------+-------------+------------+---------+-----------|
| E         | 0,5         | *0,5*      | *0,5*   | V         |
| I         | 1 m         |            | 5       | A         |
| R         | 500         |            |         | Ω         |

Circuitul de faţă este un circuit paralel, prin urmare, căderile de
tensiune pe şunt, pe sistemul de detectare a deplasarării, precum şi
între cele două sonde ale aparatului de măsură, trebuie să fie egale.

| Unitate   | Deplasare   | R_{şunt}   | Total   | Unitate   |
|-----------+-------------+------------+---------+-----------|
| E         | 0,5         | 0,5        | 0,5     | V         |
| I         | 1 m         | *4,99*     | 5       | A         |
| R         | 500         |            |         | Ω         |

Ştim de asemenea ca prin şunt, curentul trebuie să fie egal cu diferenţa
dintre curentul total (5 A) şi curentul deplasării (1 mA), datorită
adunării curenţilor de ramuri în configuraţia parelel.

| Unitate   | Deplasare   | R_{şunt}     | Total   | Unitate   |
|-----------+-------------+--------------+---------+-----------|
| E         | 0,5         | 0,5          | 0,5     | V         |
| I         | 1 m         | 4,99         | 5       | A         |
| R         | 500         | *100,02 m*   |         | Ω         |

Aplicând apoi legea lui Ohm (R = E / I), determinăm rezistenţa de şunt
necesară.

Desigur, în realitate, rezistenţa de şunt se regăşeste în interiorul
aparatului de măsură.

#+CAPTION: ampermetru; adăugarea rezistenţelor de şunt
[[./poze/00163.png]]

La fel ca şi în cazul voltmetrelor, pot exista mai multe valori ale
curenţilor de deplasare maximă. Acest lucru se realizează prin
introducerea în circuit a unui număr suplimentar de rezistori de şunt.
Selectarea lor se realizează printr-un comutator (selector) multi-polar.

Observăm că rezistorii sunt conectaţi în paralel cu aparatul de măsură,
şi nu în serie precum în cazul voltmetrului. Selectorul cu cinci poziţii
realizează contact doar cu câte un rezistor pe rând. Marimea fiecărui
rezistor este diferită şi conform cu deplasarea maximă a domeniului
respectiv de valori, bazându-se pe caracteristicile sistemului de
detectare al deplasării (1 mA, 500 Ω).

#+CAPTION: ampermetru; determinarea rezistenţelor de şunt conectare în
#+CAPTION: paralel
[[./poze/00164.png]]

Valoarea fiecărui rezistor se determină prin aceiaşi metodă, luând în
considerare curentul total, deplasarea maximă şi rezistenţa internă.
Pentru un ampermetru cu un domeniu de valori maxim de 100 mA, 1 A, 10 A,
respectiv 100A, rezistenţele de şunt sunt conform figurii alăturate.

Aceste rezistenţe de şunt sunt extrem de mici! Pentru a atinge astfel de
rezistenţe, rezistori de şunt ai ampermetrelor trebuie realizaţi de cele
mai multe ori printr-o comandă specială din conductori cu diametru
relativ mare sau din plăci metalice solide.

Trebuie să fim atenţi însă la puterea disipată în această situaţie. Faţă
de voltmetru, curentul prin rezistorii unui ampermetru sunt destul de
mari. Dacă acei rezistori nu sunt proiectaţi corespunzător, se pot
încălzi şi distruge, sau, în cel mai „fericit” caz, îşi pot pierde
acurateţea prin încălzire excesivă. Pentru exemplul precedent, puterea
disipată pentru valoarea maximă a deplasării, în valori aproximative,
este următoarea:

P_{R1} = E^{2} / R_{1} = (0,5 V)^{2} / 5,00005 mΩ = 50 W P_{R2} = E^{2}
/ R_{2} = (0,5 V)^{2} / 50,005 mΩ = 5 W P_{R3} = E^{2} / R_{3} = (0,5
V)^{2} / 500,5 mΩ = 0,5 W P_{R4} = E^{2} / R_{4} = (0,5 V)^{2} / 5,05 mΩ
= 49,5 mW

Un rezistor de 1/8 W este suficient pentru R_{4}, unul de 1/2 W pentru
R_{3} şi unul de 5 W pentru R_{2}. Totuşi, rezistorii îşi menţin
acurateţea pentru o perioadă mult mai îndelungată de timp dacă nu
funcţionează foarte aproape de valoarea maximă admisă; prin urmare, o
supra-dimensionare a rezistorilor R_{2} şi R_{3} ar fi binevenită. Dar,
rezistorii de precizie cu o putere nominală de 50 W sunt extrem de rari
şi de scumpi. Singura modalitate este realizarea la comandă a acestora.

*** Măsurarea curentului cu un rezistor de şunt şi un voltmetru

#+CAPTION: utilizarea rezistenţelor de şunt în paralel cu un voltmetru
#+CAPTION: pentru măsurarea curentului
[[./poze/00165.png]]

În unele cazuri, rezistorii de şunt sunt utilizaţi în combinaţie cu
voltmetre cu rezistenţa de intrare ridicată pentru măsurarea curenţilor.
Curentul prin voltmetru va fi suficient de mic pentru a-l putea neglija,
iar rezistenţa de şunt poate fi dimensionată în funcţie de numărul de
volţi sau milivolţi produşi pentru fiecare amper de curent.

De exemplu, dacă rezistorul de şunt din figura de mai sus ar fi
dimensionat la o valoare de exact 1 Ω, pentru fiecare creştere de un
amper, căderea de tensiune la bornele acestuia va creşte cu un volt.
Indicaţia voltmetrului va putea fi considerată ca fiind direct legată
valoarea curentului prin şunt. Pentru valori foarte mici ale curentului,
rezistenţa de şunt trebuie să fie mare pentru a putea genera tensiuni
mai mari pentru fiecare unitate de curent, extinzând astfel gama
valorilor măsurate cu voltmetrul spre mărimi foarte mici. Această metodă
de măsurare este des întâlnită în aplicaţiile industriale. Desigur, în
acest caz, scala voltmetrului poate fi modificată/înlocuită pentru a
putea citi direct valorile curentului.

#+CAPTION: introducerea unui ampermetru în circuit pentru măsurarea
#+CAPTION: curentului
[[./poze/00166.png]]

Utilizarea unui rezistor de şunt în combinaţie cu un voltmetru poate
simplifca operaţiile de măsurare ale curenţilor, atunci când acestea
sunt dese, În mod normal, atunci când măsurăm curentul dintr-un circuit
cu ampermetrul, circuitul trebuie întrerupt (deschis), iar ampermetru
conectate între cele două capete libere închizând astfel din nou
circuitul.

#+CAPTION: introducerea unei rezistenţe de şunt în circuit pentru
măsurarea curentului cu ajutorul unui voltmetru; util în cazul unui
circuit asupra căruia sunt necesare măsurători dese ale valorii
#+CAPTION: curentului
[[./poze/00167.png]]

Dacă avem un circuit în care această operaţie trebuie realizată des, sau
dacă dorim simplificarea procesului de măsură, putem plasa permanent un
rezistor de şunt între cele două capete rămase libere după deschiderea
circuitului. Curentul poate fi măsurat de acum încolo cu ajutorul unui
voltmetru, fără a necesita întreruperea circuitului la fiecare
măsurătoare.

Desigur, dimensiunea şuntului trebuie să fie suficient de mică pentru a
nu afecta funcţionarea normală a circuitului în care este introdus. Va
exista o mică eroare de măsură datorită prezenţei şuntului, dar aceasta
se încadrează în limite acceptabile.

#+CAPTION: ampermetru; adăugarea rezistenţelor de şunt
[[./poze/00163.png]]

Sumar:

-  Exitinderea domeniului de măsură a ampermetrului se realizează prin
   introducerea în paralel a rezistorilor de şunt, realizându-se astfel
   un divizor de curent
-  Curentul poate fi măsurat şi cu ajutorul voltmetrului, atunci când în
   circuit este introdus un rezistor de şunt; căderea de tensiune pe
   şunt măsurată de voltmetru este în acest caz direct proporţională cu
   valoare acurentului prin şunt

** Impactul ampermetrului asupra circuitului

*** Ampermetrul ideal

Asemenea voltmetrelor, şi ampermetrele tind să influenţeze cantitatea de
curent din circuitele în care sunt conectate. Totuşi, spre deosebire de
voltmetrul ideal, rezistenţa interna a ampermetrului ideal este zero.
Motivul îl reprezintă o cădere de tensiune cât mai mică la bornele
acestuia. Observaţi că acest lucru este exact opus voltmetrului (curent
cât mai mic consumat din circuit).

#+CAPTION: circuit paralel pur rezistiv
[[./poze/00169.png]]

Să vedem un exemplu pentru identificarea efectelor unui ampermetru
asupra circuitului. Atunci când ampermetrul nu este introdus în circuit,
curentul prin rezistorul de 3 Ω este de 666,7 mA, iar curentul prin
rezistorul de 1,5 Ω este de 1,33 A.

#+CAPTION: circuit paralel pur rezistiv; introducerea ampermetrului
#+CAPTION: într-una dintre ramuri
[[./poze/00170.png]]

Dacă ampermetrul cu care efectuăm măsurătorile are o rezistenţă internă
de 0,5 Ω, introducerea acestuia într-una din ramurile circuitului va
afecta puternic circuitul. Modificând practic rezistenţa ramurii din
stânga de la 3 Ω la 3,5 Ω, ampermetrul va indica un curent de 571, 43 mA
în loc de 666,7 mA.

#+CAPTION: circuit paralel pur rezistiv; introducerea ampermetrului
#+CAPTION: într-una dintre ramuri
[[./poze/00171.png]]

Introducerea ampermetrului în ramura din dreapta va avea un efect şi mai
mare asupra curentului din aceasta. În acest caz, curentul de ramură va
fi de 1 A, în loc de 1,33 A, din cauza creşterii rezistenţei prin
introducerea ampermetrului.

La utilizarea ampermetrelor standard, ce se conectează în serie cu
circuitul de măsurat, reproiectarea aparatului pentru o rezistenţa mai
mică între cele două terminale, nu este practică sau poate chiar
imposibilă. Totuşi, dacă măsurăm curentul cu ajutorul unui voltmetru şi
a unui rezistor de şunt, cel mai indicat lucru este să alegem o
rezistenţa cât mai mică. Orice rezistenţă adiţională introdusă în
circuitul iniţial, va duce la modificarea comportamentului acestuia.

*** Cleştele ampermetric (clampmetrul)

#+CAPTION: măsurarea curentului dintr-un circuit cu ajutorul
#+CAPTION: clampmetrului
[[./poze/00172.png]]

O metodă ingenioasă de reducere a impactului pe care îl are un aparat de
măsură asupra circuitului, este utilizarea conductorului ca parte
integrantă a ampermetrului. Toţi conductorii produc un câmp magnetic în
jurul lor la trecerea curentului prin ei; valoarea acestui câmp magnetic
este direct proprţională cu valoarea curentului prin conductor.
Construind un instrument pentru măsurarea puterii acelui câmp magnetic,
se poate evita contactul direct şi întreruperea circuitului. Un astfel
de ampermetru poartă numele de clampmetru sau cleşte ampermetric.

#+CAPTION: măsurarea curentului dintr-un circuit cu ajutorul
#+CAPTION: clampmetrului
[[./poze/00173.png]]

Acesta constă practic din doi cleşti ce se pun în jurul conductorului.
Cu ajutorul acestor dispozitive se pot realiza măsurător rapide şi
sigure, în special în cazul circuitelor de putere. Datorită faptului că
clampmetrul nu introduce nicio rezistenţa suplimentară în circuitul de
test, nu va exista practic nicio eroare de măsurătoare în acest caz.

Sumar:

-  Rezistenţa unui ampermetru ideal este zero
-  Un *clampmetru* măsoară valoarea curentului prin determinarea
   câmpului magnetic din jurul conductorului

** Ohmmetrul

*** Scopul ohmmetrului

Chiar daca ohmmetrele mecanice (analogice) sunt folosite destul de rar
astăzi, fiind înlocuite de instrumentele digitale, modul lor de
funcţionare este foarte interesant şi merită prin urmare studiat.

Scopul unui ohmmmetru este, desigur, măsurarea rezistenţei conectată
între bornele sale. Citirea valorii rezistenţei se face prin observarea
deplasării unui mecanism de deplasare acţionat de un curent electric.
Prin urmare, ohmmetrul trebuie echipat cu o sursă internă de tensiune
pentru a crea curentul necesar acţionării deplasării. Avem nevoie, de
asemenea, de rezistenţe suplimentare pentru a permite trecerea unui
curent necesar şi suficient prin mecanismul de deplasare, pentru oricare
valoare a rezistenţei de măsurat.

*** Realizarea unui ohmmetru simplu

Începem cu un circuit simplu, format din mecanismul de măsură şi o
baterie:

#+CAPTION: ohmmetru analogic
[[./poze/00174.png]]

Când avem o rezistenţă infinită (nu există continuitate între cele două
sonde), curentul prin circuitul intern al ohmmetrului este zero. În
acest caz, nu avem nicio deplasare, iar acul indicator este poziţionat
în partea stângă a scalei de valori. Din acest punct de vedere,
indicaţia ohmmetrului este chiar „inversă”, deoarece valoarea maximă
(infinit) este la stânga scalei. Indicaţia voltmetrelor şi ampermetrelor
este chiar inversă.

Dacă sondele acestui ohmmetru sunt conectate împreună (scurt-circuitate,
rezistenţa 0 Ω), curentul prin aparatul de măsură va fi maxim. Valoarea
acestui curent este limitată doar de tensiunea bateriei şi de rezistenţa
internă a mecanismului de măsură:

#+CAPTION: ohmmetru analogic
[[./poze/00175.png]]

Cu o tensiune a bateriei de 9 V şi o rezistenţa internă a mecanismului
de deplasare de doar 500 Ω, curentul prin circuit va fi de 18 mA.
Această valoare este mult peste deplasarea maximă (D.M. = 1 mA) permisă
de dispozitivul nostru. Un asemenea exces va duce cu siguranţa la
distrugerea aparatului.

Pe lânga aceste aspecte, dispozitivul de mai sus nu va fi nici foarte
practic. Dacă partea din stânga a scalei reprezintă o rezistenţă
infinită, atunci partea din drepta (deplasare maximă) ar trebui să
reprezinte 0 Ω. Trebuie să ne asigurăm de faptul că deplasarea acului
indicator este maximă spre dreapta doar când sondele sunt conectate
împreună (scurt-circuitate). Acest lucru se realizează prin adăugarea
unei rezistenţe serie în circuitul aparatului de măsură:

#+CAPTION: ohmmetru analogic
[[./poze/00176.png]]

Pentru determinarea valorii lui R, calculăm rezistenţa totală din
circuit necesară pentru a limita curentul la 1 mA (curentul necesar
pentru deplasarea maximă). Ştim de asemenea că avem o diferenţa de
potenţial de 9 V, dinspre baterie. Valoarea rezistenţei pe care o căutăm
va fi diferenţa dintre această rezistenţă totală şi rezistenţa internă a
aparatului de măsură:

R_{total} = E / I = 9 V / 1 mA R_{total} = 9 kΩ R = R_{total} - 500 Ω =
8,5 kΩ

*** Împărţirea scalei

Acum că avem valoarea corectă a rezistorului R, mai avem o problemă:
scala aparatului de măsură. După cum se ştie deja, în stânga scalei avem
infinit, iar în drepta zero. În afara faptului că această scală este
inversă faţă de cea a voltmetrelor şi ampermetrelor, mai are o
ciudăţenie: valorile între care se face citirea se află între două
extreme (infinit şi zero). În cazul celorlalte aparate de măsură,
valorile citite se află între zero şi o anumită valoare (10 V, 1 A,
etc.). Prin urmare, ce valoare reprezintă mijlocul scalei ?! Ce valoare
se află exact între infinit şi zero?

Răspunsul acestui paradox poartă numele de „scală ne-liniară”. Pe scurt,
scala unui ohmmetru nu reprezintă o trecere liniară de la zero spre
infinit, pe măsură ce acul indicator se deplasează dinspre dreapta spre
stânga. Iniţial, indicaţia este maximă spre dreapta (rezistenţa zero),
iar valorile rezistenţelor se adună din ce în ce mai rapid una lângă
cealaltă pe măsură ce trecem în partea stângă a scalei:

#+CAPTION: scala logaritmică a unui ohmmetru
[[./poze/00177.png]]

Nu ne putem apropia de infinit printr-o manieră liniară, pentru că scala
nu ar ajunge niciodată acolo! Cu o scală ne-liniară, cantitatea de
rezistenţa acoperită de o anumită distanţă creşte pe măsură ce scala se
apropie de infinit. În acest caz, putem spune că infinitul este o
„valoare” ce poate fi atinsă.

Mai există totuşi încă o nelămurire legată de scala noastră. Care este
valoarea necesară a rezistenţei dintre sonde, astfel încât acul
indicator să se regăsească la jumătatea scalei? Cunoaştem că deplasarea
maximă este 1 mA. Atunci, 0,5 mA (500 µA) este valoare curentului
necesară pentru această deplasare la mijlocul scalei. Păstrâng bateria
de 9 V în circuit, obţinem următorul rezultat:

R_{total} = E / I = 9 V / 500 µA R_{total} = 18 kΩ

Cu o rezistenţa internă de 500 Ω, şi un rezistor serie de 8,5 kΩ, ne mai
rămân 9 kΩ pentru o rezistenţa de test externă (conectată între sonde),
pentru o deplasare la jumătatea a scalei. Cu alte cuvinte, rezistenţa de
test necesară unei deplasări la jumătatea scalei a acului indicator,
este egală în valoare cu rezistenţa serie internă totală a aparatului de
măsură. Aplicând din nou legea lui Ohm, putem determina valoarea
rezistenţei de test pentru o deplasare la 1/4 şi 3/4 a scalei:

Deplasare la 1/4 (0,25 mA):

R_{total} = E / I = 9 V / 250 µA R_{total} = 36 kΩ R_{test} = R_{total}
- R_{intern} R_{test} = 36 kΩ - 9 kΩ R_{test} = 27 kΩ

Deplasare la 3/4 (0,75 mA):

R_{total} = E / I = 9 V / 750 µA R_{total} = 12 kΩ R_{test} = R_{total}
- R_{intern} R_{test} = 12 kΩ - 9 kΩ R_{test} = 3 kΩ

Prin urmare, scala finală a ohmmetrului arată astfel:

#+CAPTION: scala logaritmică a unui ohmmetru
[[./poze/00178.png]]

*** Dezavantajele metodei de mai sus

O problemă majoră a acestui aranjament constă în necesitatea utilizării
unei baterii precise. În caz contrar, valorile citite nu vor fi reale.
Dacă tensiunea bateriei scade (acest lucru se întâmplă cu toate
bateriile chimice), ohmmetrul va pierde din precizie. Cu rezistorul de
scală conectat în serie şi la o valoare constantă de 8,5 kΩ, o
descreştere a tensiunii bateriei va însemna că deplasarea acului
indicator nu se va realiza înspre poziţia dreapta-maximă la conectarea
sondelor împreună (0 Ω). Identic, o rezistenţa de test de 9 kΩ nu va
reuşi să deplaseze acul indicator la exact jumătatea scalei de măsură,
dacă tensiunea bateriei scade.

Desigur, există metode de compensare a acestei pierderi de tensiune a
bateriei. Aceste „artificii” însă nu rezolvă în totalitate problema, şi
sunt considerate în cel mai bun caz doar aproximaţii. Din acest motiv,
şi datorită scalei neliniare, acest tip de ohmmetru nu poate fi în
niciun caz considerat un instrument de precizie.

Mai există încă o particularitate a ohmmetrelor ce trebuie menţionată:
acestea funcţionează corect doar atunci când măsoară o rezistenţă ce nu
este alimentată de o sursă de curent sau de tensiune. Cu alte cuvinte,
nu putem măsură rezistenţa cu un ohmmetru, atunci când circuitul este
alimentat (conectat la o sursă de tensiune). Motivul este simplu:
indicaţia precisă a ohmmetrului se bazează pe faptul că singură sursă de
tensiune din circuit este propria sa baterie internă. Prezenţa unei alte
căderi de tensiune la bornele componentului supus măsurătorii va da
peste cap funcţionarea corectă a ohmmetrului. Dacă această cădere de
tensiune este suficient de mare, poate duce chiar la distrugerea
acestuia.

Sumar:

-  
-  

** Ohmmetre pentru tensiuni înalte

*** Limitările ohmmetrelor de joasă tensiune

Majoritatea ohmmetrelor de tipul celui prezentat în secţiunea precedentă
folosesc o baterie cu o tensiune relativ mică, de 9 V sau chiar mai
puţin. Acest lucru este suficient pentru măsurarea rezistenţelor cu
valori mai mici de câţiva mega-ohmi (MΩ). Pentru a măsura însă
rezistenţe extrem de mari, o baterie de 9 V nu este suficientă pentru
generarea unui curent necesar acţionării mecanismului electromecanic de
deplasare.

De asemena, după cum am discutat deja, rezistenţa nu este tot timpul o
valoare stabilă (liniară). Acest lucru este valabil în special în cazul
materialelor ne-metalice. Un dielectric format dintr-o mică porţiune de
aer, prezintă (aproximativ) următorul grafic curent-tensiune:

#+CAPTION: graficul curent-tensiune
[[./poze/00048.png]]

Deşi acesta este un exemplu extrem de conducţie non-liniară, aceleaşi
proprietăţi izolatoare/conductoare se regăsesc şi în cazul altor
substanţe când sunt supuse tensiunilor înalte. Evident, un ohmmetru
echipat cu o baterie de tensiune joasă ca şi sursă de putere, nu poată
măsura rezistenţa gazului în zona potenţialului de ionizare, sau la
punctul de străpungere a unui dielectric. Dacă este necesară măsurarea
unor astfel de rezistenţe, avem nevoie de un ohmmetru echipat cu o sursă
de tensiune înaltă.

*** Modul de proiectare al ohmmetrelor de tensiune înaltă

Metoda cea mai directă de măsurare a rezistenţelor folosind tensiuni
înalte, constă în simpla înlocuire a bateriei, păstrând structura
precedentă a ohmmetrului neschimbată:

#+CAPTION: ohmmetru de tensiune înaltă
[[./poze/00371.png]]

Totuşi, cunoscând faptul că rezistenţa unora dintre materiale tinde să
se modifice odată cu variaţia tensiunii aplicate, ar fi avantajos dacă
am putea selecta tensiunea de funcţionare a ohmmetrului în funcţie de
condiţiile de realizare a măsurătorii:

#+CAPTION: ohmmetru de tensiune înaltă (tensiune variabilă)
[[./poze/00372.png]]

Din păcate, această situaţie crează o problemă de calibrare a
ohmmetrului. Dacă deplasarea acului indicator este maximă cu o anumită
valoare a curentului prin aparat, scala aparatului de măsură (în ohmi)
se va modifica odată cu variaţia tensiunii sursei de alimentare.
Imaginaţi-vă că am conecta o rezistenţa stabilă la bornele ohmmetrului,
variind tensiunea sursei de alimentare: pe măsură ce tensiunea creşte,
curentul prin aparat va fi din ce în ce mai mare; deplasarea acului
indicator va fi la rândul ei din ce în ce mai mare.

*** Megohmmetrul

Avem nevoie prin urmare de un sistem electromecanic ce produce o
deplasare stabilă, indiferent de rezistenţa de măsurat şi de tensiunea
aplicată. Această nevoie poate fi îndeplinită folosind un sistem
electromecanic special, sistem tipic megohmmetrelor:

#+CAPTION: megohmmetru
[[./poze/00373.png]]

Blocurile rectangulare numerotate din figura de mai sus reprezintă
secţiuni transversale al bobinelor. Toate cele trei bobine se deplasează
odată cu acul indicator. Nu există niciun arc care să readucă acul la
poziţia iniţială. Când aparatul nu este alimentat, acul indicator va
„pluti” într-o poziţie aleatoare. Electric, bobinele sunt conectate
astfel:

#+CAPTION: megohmmetru; modul de conectare al bobinelor
[[./poze/00374.png]]

Când avem o rezistenţă infinită între cele două sonde (circuit deschis,
precum în figura de sus), singurul curent existent în circuit va fi prin
bobinele 2 şi 3, dar nu şi prin bobina 1. Când sunt alimentate, aceste
bobine încearcă să se alinieze în spaţiul liber dintre cei doi poli
magnetici. Acul indicator se va deplasa spre dreapta scalei (infinit):

#+CAPTION: megohmmetru
[[./poze/00381.png]]

Existenţa unui curent prin bobina 1 (printr-o rezistenţa de măsurat
conectată între cele două sonde de măsură) tinde să ducă acul indicat
spre stânga scalei (zero). Valorile rezistenţelor interne ale sistemului
de măsură sunt calibrate astfel încât, în cazul în care sondele sunt
scurt-circuitate, acul indicator indică exact 0 Ω.

Datorită faptului că orice variaţie a tensiunii bateriei interne va
afecta cuplul generat de /ambele/ seturi de bobine (bobinele 2 şi 3, ce
deplasează acul indicator spre dreapta, şi bobina 1 şi deplasează acul
spre stânga), aceste variaţii nu vor avea niciun efect asupra setării
deplasării. Cu alte cuvinte, precizia sistemului de măsură a acestui
ohmmetru nu este afectată de tensiunea bateriei: o anumită valoare a
rezistenţei de măsurat va produce o anumită deplasare a acului
indicator, indiferent de valoarea tensiunii produsă de baterie.

Sumar:

-  
-  

** Multimetre

Am văzut modul în care un sistem electromecanic poate funcţiona pe post
de voltmetru, ampermetru sau ohmmetru prin simpla conectare a unor
reţele externe de rezistori. Ne putem gândi că am putea realiza un
aparat de măsură universal (multimetru), în care să fie încorporate
toate funcţiile de mai sus. Acest lucru se realizează practic prin
utilizarea corespunzătoare a contactelor şi rezistorilor.

*** Voltmetru/ampermetru analogic

Schema de principiu a unui voltmetru/ampermetru analogic simplu, arată
astfel:

#+CAPTION: schema de principiu voltmetru/ampermetru
[[./poze/00417.png]]

În cele trei poziţii de jos ale comutatorului, mecanismul de detecţie al
aparatului este conectat la prizele „common” şi V printr-unul din cei
trei rezistori serie (R_{multiplicare}). În acest caz, aparatul se
comportă precum un voltmetru. În cea de a patra poziţie, mecanismul de
deplasare este conectat în paralel cu rezistorul de şunt (R_{şunt}.
Astfel, aparatul este în acest caz un ampermetru. Curentul intră pe la
priza „common” şi iese pe la priza A. În ultima poziţie, mecanismul de
deplasare este deconectat de la ambele prize roşii (V şi A), dar
scurcircuitat prin intermediul comutatorului.

*** Adăugarea unui ohmmetru

Dacă dorim şi adăugarea unui ohmmetru aparatului de măsură de mai sus,
putem înlocui una din cele trei poziţii ale voltmetrului, astfel:

#+CAPTION: schema de principiu voltmetru/ampermetru/ohmmetru
[[./poze/00418.png]]

Cu toate cele trei funcţii disponibile, acest multimetru mai este
cunoscut şi sub numele de volt-ohm-miliampermetru.

1. [[/curent-continuu/protectia-la-electrocutare/utilizarea-aparatelor-de-masura-multimetrul][Utilizarea
   multimetrului]]

Sumar:

-  
-  

** Terminali tip Kelvin şi rezistori de precizie

*** Măsurarea rezistenţelor aflate la distanţă

Să presupunem că vrem să măsurăm rezistenţa unui anumit component ce se
află la o distanţă destul de mare de aparatul nostru de măsură
(ohmmetru). Un asemenea scenariu va crea probleme, deoarece ohmmetrul
măsoară rezistenţa totală din bucla de circuit. Aici este inclusă şi
rezistenţa conductorilor (R_{fir}) ce realizează conexiunea ohmmetrului
cu rezistenţa de măsurat (R_{măsură}):

#+CAPTION: măsurarea rezistenţelor aflate la distanţă
[[./poze/00474.png]]

În mod normal, rezistenţa fireloc conductoare este foarte mică. Dar,
dacă firele conductoare sunt foarte lungi, sau în cazul în care
componentul de măsurat are o rezistenţă foarte mică, eroarea de măsură
introdusă de conductori poate fi substanţială:

indicaţia ohmmetrului = R_{fir} + R_{măsură} + R_{fir}

*** Măsurarea rezistenţei cu o combinaţie ampermetru-voltmetru

O metodă ingenioasă de măsurare a unei rezistenţe în acest caz,
presupune utilizarea împreună a unui ampermetru şi a unui voltmetru.
Ştim din legea lui Ohm că rezistenţa este egală cu raportul dintre
tensiune şi curent (R = E / I). Putem determina prin urmare rezistenţa
componentului dacă măsurăm curentul ce trece prin el şi căderea de
tensiune la bornele sale:

#+CAPTION: măsurarea rezistenţei cu o combinaţie ampermetru-voltmetru
[[./poze/00475.png]]

Valoarea curentului este aceiaşi în întreg circuitul, deoarece este un
circuit serie. Întrucât măsurăm doar căderea de tensiune la bornele
rezistenţei de măsurat (şi nu pe rezistenţele conductorilor), rezistenţa
calculată cu ajutorul legii lui Ohm reprezintă doar rezistenţa
componentului în cauză:

R_{măsură} = indicaţia voltmetrului / indicaţia ampermetrului

Dar, voltmetrul se află în apropierea componentului de măsurat, ceea ce
este imposibil în situaţia de faţă (am convenit că dorim să măsură
rezistenţa componentelor aflate la o distanţa apreciabilă faţă de
aparatele noastre de măsură). Prin urmare, dacă ar fi să conectăm
voltmetrul la o distanţa apreciabilă faţă de component, vom introduce
din nou rezistenţa „parazită” a firelor conductoare în circuit. Ce este
de făcut în acest caz?

#+CAPTION: măsurarea rezistenţei cu o combinaţie ampermetru-voltmetru
[[./poze/00476.png]]

Dacă suntem puţin mai atenţi, putem observa că nu există nicio problemă
legată de căderea de tensiune în lungul conductorilor, deoarece valoarea
curentului prin conductorii voltmetrului este minusculă. Prin urmare,
căderea de tensiune în lungul conductorilor este neglijabilă. Indicaţia
voltmetrului este aproape identică în cele două cazuri: voltmetru
conectat în apropierea componentului de măsurat şi voltmetru conectat la
o distanţă apreciabilă:

#+CAPTION: măsurarea rezistenţei cu o combinaţie ampermetru-voltmetru
[[./poze/00477.png]]

Orice cădere de tensiune existentă pe conductorii principali nu va fi
măsurată de voltmetru. Precizia măsurătorii poate fi îmbunătăţită dacă
reducem curentul prin volmetru la o valoare minimă, fie folosind un
aparat de măsură de calitate (curent mic pentru deplasare maximă), fie
un sistem cu detector de nul.

*** Metoda Kelvin (metoda celor patru conductori)

Această metodă de măsurare ce evita erorile cauzate de rezistenţa
conductorilor poartă numele de metoda Kelvin, sau metoda celor patru
conductori. Există anumiţi terminali speciali, denumiţi terminali
Kelvin, ce sunt special realizaţi pentru a facilita acest tip de
măsurători:

#+CAPTION: terminali Kelvin
[[./poze/00478.png]]

Terminalii/clemele tip crocodil (banane) au ambele jumătăţi ale braţului
comune din punct de vedere electric (de obicei în zona articulaţiei). În
cazul terminalilor Kelvin însă, cele două jumătăţi sunt izolate între
ele în zona articulaţie. Singurul contact se realizează în zona
vârfurilor ce se „prind” pe conductorul sau pe terminalul componentului
de măsurat. Astfel, curentul prin braţele „C” (curent) nu trece prin
braţele „P” (potenţial, sau tensiune) şi nu va exista o cădere de
tensiune în lungul lor care să ducă la erori de măsură:

#+CAPTION: terminali Kelvin
[[./poze/00479.png]]

*** Rezistori de şunt de precizie înaltă

Acelaşi principiu de utilizare a diferitelor puncte de conctat pentru
măsurarea curentului şi a tensiunii poate fi folosit în cazul
rezistorilor de şunt de precizie pentru măsurarea valorilor mari de
curent. După cum am mai discutat, rezistorii de şunt sunt folosiţi pe
post de dispozitive de măsură de curent. Căderea de tensiune la bornele
acestora depinde strict de valoare curentului ce-i străbate, această
cădere de tensiune fiind măsurată cu un voltmetru. În acest caz, un şunt
de precizie „transformă” valoarea curentului în tensiune. Curentul poate
fi măsurat cu o precizie ridicată prin măsurarea căderii de tensiune la
bornele şuntului:

#+CAPTION: măsurarea curentului cu ajutorul rezistorilor de şunt
[[./poze/00165.png]]

Măsurarea curentului cu ajutorului unui rezistor de şunt şi un voltmetru
este indicată în aplicaţiile de curent înalt. În astfel de cazuri,
rezistenţa şuntului are valori de ordinul miliohmilor sau microohmilor.
Căderea de tensiune la bornele sale va fi foarte mică, chiar şi pentru o
valoare maximă a curentului de măsurat. O rezistenţă aşa de mică este
comparabilă cu rezistenţa firelor conductoare. Acest lucru înseamnă că
tensiunea măsurată la bornele unui astfel de şunt trebuie măsurată
astfel încât să se evite introducerea unei erori de măsură datorate
căderilor de tensiune din lungul conductorilor dintre voltmetru şi şunt.
Pentru ca voltmetrul să măsoare doar căderea de tensiune la bornele
şuntului, fără nicio altă cădere de tensiune parazită datorată fireloc
conductoare, şunturile sunt adesea prevăzute cu /patru/ terminali:

#+CAPTION: şunt cu patru terminale
[[./poze/00480.png]]

*** Rezistori de precizie cu patru terminali

În aplicatii metrologice (metrologie = "ştiinţă măsurătorilor”), unde
acurateţea este de o importanţă crucială, rezistorii „standard” de
precizie sunt prevăzuţi de asemenea cu patru terminali: doi pentru
transportul curentului de măsurat, şi doi pentru măsurarea căderii de
tensiune cu ajutorului voltmetrului. În acest mod, voltmetru măsoară
doar căderea de tensiune pe rezistorul de precizie, fără introducerea
altor tensiuni parazite datorită firelor conducătoare sau a
rezistenţelor datorate contactelor dintre fire şi terminale.

Observaţi că rezistorul de precizie standard de 1 Ω din figura de mai
jos are patru terminali: cei doi terminali mari pentru curent şi cei doi
terminali mai mici pentru tensiune:

#+CAPTION: rezistor de precizie cu patru terminali
[[./poze/50044.jpg]]

Trebuie să facem observaţia că rezistenţa măsurată astfel, folosind atât
un voltmetru cât şi un ampermetru, este supusă unei erori compuse.
Datorită faptului că rezultatul final depinde de precizia de măsură a
ambelor instrumente, precizia măsurătorii finale s-ar putea să fie mai
mică decât cea a fiecărui instrument individual. De exemplu, dacă
precizia ampermetrului este de +/- 1%, iar cea a voltmetrului este şi ea
de +/- 1%, orice măsurătoare ce depinde de indicaţia ambelor instrumente
are o precizie de +/- 2% (valoarea reală este mai mică sau mai mare cu
2% decât valoarea măsurată).

O precizie sporită poate fi obţinută prin înlocuirea ampermetrului cu un
rezistor de precizie standard, folosit pe post de şunt de măsurare a
curentului. Şi în acest caz va exista o eroare compusă din eroarea
rezistorului cu cea a voltmetrului utilizat pentru măsurarea căderii de
tensiune. Această eroare va fi însă mai mică decât eroare prezentă în
cazul utilizării unui aranjament voltmetru + ampermetru, datorită
faptului că precizia unui rezistor standard este mult mai mare decât
precizia unui ampermetru obişnuit. Folosind terminali de tip Kelvin
pentru realizarea contactelor cu rezistenţa de măsură, circuitul arată
astfel:

#+CAPTION: măsurarea rezistenţei
[[./poze/00481.png]]

Toţi conductorii din figura de mai sus prin care trece curent sunt
reprezentaţi cu linie îngroşată, pentru a face distincţie între
conductorii.

Sumar:

-  
-  

** Circuite în punte - puntea Wheatstone şi Thomson

Circuitele în punte se foloesc de un detector de nul pentru a compara
două tensiuni. Principiul este asemănător unei balanţe de laborator ce
compară două greutăţi pentru a indica egalitatea lor. Spre deosebire de
circuitul „potenţiometric” utilizat pentru a măsura pur şi simplu o
cădere de tensiune necunoscută, circuitele în punte pot fi folosite
pentru a măsura o varietate de mărimi electrice, una din ele fiind
rezistenţa.

*** Puntea Wheatstone

Circuitul în puncte standard, numit adeasea şi punte Wheatstone, arată
astfel:

#+CAPTION: punte Wheatstone
[[./poze/00179.png]]

Atunci când căderea de tensiune între punctul 1 şi borna negativă a
bateriei este egală cu tensiunea dintre punctul 2 şi borna negativă a
bateriei, detectorul de nul va indica valoarea zero. În acest caz spunem
că puntea este „echilibrată”. Starea de echilibru a balanţei este
dependentă da raporturile R_{a} / R_{b} şi R_{1} / R_{2} şi este
independentă de tensiunea de alimentare (a bateriei).

Pentru măsurarea rezistenţelor folosind puntea Wheatstone, rezistenţa
necunoscută se conectează în locul rezistorului R_{a} sau R_{b}.
Celelalte trei componente sunt dispozitive de precizie, a căror
rezistenţă este cunoscută. Oricare din cei trei rezistori poate fi
înlocuit sau ajustat, astfel încât puntea să fie echilibrată. Când se
ajunge la echilibru, valoarea rezistorului necunoscut se determină din
raporturile rezistenţelor cunoscute.

O cerinţă a acestui sistem de măsură constă în existenţa unor seturi de
rezistori variabili de precizie. Din moment ce rezistenţa acestora este
cunoscută, pot fi folosiţi ca şi referinţă. De exemplu, dacă folosim o
punte Wheatstone pentru a măsura o rezistenţă necunoscută R_{x}, va
trebui să cunoaştem valorile exacte ale celorlalţi trei rezistori în
starea de echilibru, dacă dorim să determinăm valoarea lui R_{x}:

#+CAPTION: punte Wheatstone
[[./poze/00180.png]]

Ecuaţia de echilibru a punţii Wheatstone este următoarea:

#+CAPTION: formulă
[[./poze/00180-1.png]]

Fiecare din cei patru rezistori a unei punţi poartă numele de braţ.
Rezistorul conectat în serie cu rezistenţa necunoscută R_{x} (R_{a} în
figura de mai sus) poartă de obicei numele de reostat de reglaj. Din
fericire, rezistenţele standard precise şi stabile nu sunt aşa de greu
de realizat.

Punţile Wheatstone sunt considerate superioare circuitelor de măsură
standard prezentate în secţiunea precedentă din punct de vedere al
măsurării rezistenţelor. Spre deosebire de acele circuite, punţile
Wheatstone sunt liniare şi extrem de precise.

Având la dispoziţie rezistenţe standard de o precizie ridicată şi un
detector de nul cu o sensibilitate suficientă, putem măsura rezistenţe
cu o precizie de cel puţin +/- 0,05 %. Această metodă este preferată şi
indicată pentru măsurarea rezistenţelor de laborator datorită preciziei
ridicate.

Există multe variaţii a circuitului în punte Wheatstone de bază.
Majoritatea circuitelor în punte de curent continuu sunt folosite pentru
măsurarea rezistenţei. Dar circuitele alimentate în curent alternativ
pot fi folosite pentru a măsura diferite mărimi electrice precum
inductanţă, capapacitate şi frecvenţă.

*** Puntea Thomson (puntea Kelvin dublă)

O variantă interesantă a punţii Wheatstone o reprezintă puntea dublă
Kelvin, cunoscută şi sub numele de punte Thomson. Aceast circuit este
utilizat pentru măsurarea rezistenţelor extrem de mici (sub 1/10 ohmi):

#+CAPTION: punte Thomson
[[./poze/00419.png]]

Rezistorii de valoare mică sunt reprezentaţi prin simboluri cu linie
îngroşată, la fel şi conductorii (prin care trece un curent mare) la
care sunt conectaţi. Această punte „ciudată” poate fi cel mai bine
înţeleasă dacă reluăm puntea Wheatstone standard pentru măsurarea
rezistenţelor mici, pentru a ajunge apoi, pas cu pas (datorită
problemelor întâmpinate), la forma finală a punţii Thomson.

Dacă am dori să folosim o punte Wheatstone standard pentru a măsura
rezistenţe de o valoare foarte mica, circuitul ar artăta astfel:

#+CAPTION: punte Wheatstone pentru măsurarea rezistenţelor mici
[[./poze/00420.png]]

Când detectorul de nul indică o tensiune zero, ştim că puntea este
echilibrată iar raporturile R_{a} / R_{b} şi R_{M} / R_{N} sunt egale.
Cunoscând valorile rezistorilor R_{a}, R_{M} şi R_{N} putem determina
R_{x}...aproximativ.

Avem totuşi o problemă: contactele şi firele conductoare dintre R_{a} şi
R_{x} prezintă şi ele o anumită rezistenţă. Aceste rezistenţe parazite
pot fi substanţiale în comparaţie cu rezistenţele mici R_{a} şi R_{x}.
De asemenea, căderea de tensiune pe aceste rezistenţe parazite va fi
suficient de mare, ducând la un curent mare prin ele. Toate aceste
lucruri vor afecta indicaţia detectorului de nul, şi prin urmare, starea
de echilibru a punţii:

#+CAPTION: punte Wheatstone pentru măsurarea rezistenţelor mici
[[./poze/00421.png]]

Din moment ce nu dorim măsurarea acestor rezistenţe parazite, ci doar a
rezistenţei R_{x}, trebuie găsita o modalitate de corectare a
detectorului de nul astfel încât acesta să nu fie influenţat de căderile
de tensiune din lungul acestor rezistenţe parazite. În cazul în care
conectăm detectorul de nul şi braţele R_{M} / R_{N} direct la bornele
rezistorilor R_{a} şi R_{x}, ne vom apropia de o soluţia mai practică:

#+CAPTION: punte Wheatstone pentru măsurarea rezistenţelor mici
[[./poze/00422.png]]

În această configuratie, cele două căderi de tensiune E_{fir} din partea
de sus şi de jos nu au niciun efect asupra detectorului de nul şi nu vor
influenţa precizia măsurătorii lui R_{x}. Totuşi, celelalte două căderi
de tensiune E_{fir} vor cauza probleme.

Cunoscând faptul că partea stângă a detectorului de nul trebuie
conectată la cele două borne ale rezistorilor R_{a} şi R_{x} pentru
evitarea introducerii căderilor de tensiune E_{fir} în bucla
detectorului de nul, şi că orice conductor ce face legătura cu cele două
terminale va conduce el însuşi un curent substanţial (ce va duce la
căderi de tensiune parazite adiţionale), singura soluţie în această
situaţie este realizarea unui drum puternic rezistiv între partea de jos
a rezistorului R_{a} şi partea de sus a rezistorului R_{x}:

#+CAPTION: punte Thomson (punte Kelvin dublă)
[[./poze/00423.png]]

Putem controla căderile de tensiune parazite între R_{a} şi R_{x} prin
dimensionarea celor doi rezistori noi, astfel încât raportul celui de
sus cu cel de jos să fie egal cu raportul celor două braţe de pe partea
celalată a detectorului de nul. Acesta este şi motivul pentru care
aceşti rezistori au fost denumiţi R_{m} şi R_{n} în schema iniţială a
puncţii Thomson: pentru a scoate în evidenţa proporţionalitatea lor cu
rezistorii R_{M} şi R_{N}:

#+CAPTION: punte Thomson
[[./poze/00419.png]]

Raportul R_{m} / R_{n} fiind egal cu raportul R_{M} / R_{N}, braţul
R_{a} (reostatul) este ajustat până în momentul în care detectorul de
nul indică echilibrul punţii. În acest moment putem spune că R_{a} /
R_{x} este egal cu R_{M} / R_{N}. Putem calcula R_{x} cu următoarea
ecuaţie:

#+CAPTION: formulă
[[./poze/10270.png]]

De fapt, ecuaţia de echilibru a punţii Thomson este următoarea:

#+CAPTION: formulă
[[./poze/10271.png]]

unde R_{fir} este rezistenţa firului conductor gros dintre rezistenţa
standard de jos R_{a} şi rezistenţa de test R_{x}.

Atâta timp cât raportul dintre R_{M} şi R_{N} este egal cu raportul
dintre R_{m} şi R_{n}, ecuaţia de echilibru nu este mai complexă decât
cea a punţii Wheatstone normale. R_{x} / R_{a} va fi egal cu R_{N} /
R_{M}, deoarece ultimul termen al ecuaţiei va fi zero, anulând efectele
tuturor rezistorilor cu excepţia lui R_{x}, R_{a}, R_{M} şi R_{N}.

*** Observaţii asupra punţii Thomson

În multe cazuri, R_{M}=R_{m} şi R_{N} = R_{n}. Totuşi, cu cât
rezistenţele R_{m} şi R_{n} sunt mai mici, cu atât detectorul de nul va
fi mai sensibil, deoarece rezistenţa conectată în serie cu el va fi mai
mică. Creşterea sensibilităţii detectorului este un lucru bun, deoarece
permite detectarea unor dezechilibre mult mai mici, şi prin urmare,
atingerea unei situaţii de echilibru mult mai precise. Din această
cauză, unele punţi Thomson folosesc rezistori R_{m} şi R_{n} a căror
valori sunt spre 1/100 din raportul braţelor opuse (R_{M} şi R_{N}).

Din păcate totuşi, cu cât valorile rezistorilor R_{m} şi R_{n}, cu atât
vor conduce un curent mai mare, ceea ce va duce la creşterea efectului
oricăror rezistenţe prezente la joncţiunea dintre acestea şi rezistorii
R_{a} şi R_{x}. După cum se poate vedea, instrumentele de precizie
înalta necesită luarea în considerare a tuturor factorilor susceptibili
de a produce erori de măsură. De cele mai multe ori, cea mai bună
soluţie reprezintă un compromis între două sau mai multe tipuri diferite
de erori.

Sumar:

-  
-  

** Wattmetrul

Puterea într-un circuit electric este produsul dintre tensiune şi
curent. Prin urmare, orice aparat de măsura a puterii trebuie să poată
măsură ambele variabile.

Un mecanism de deplasare priectat special pentru măsurarea puterii este
mecanismul de tip dinamometru. Structura acestuia este similară
modelelor D'Arsonval şi Weston, cu diferenţa că se utilizează o bobină
(staţionară) în locul unui magnet permanent pentru generarea câmpului
magnetic. Bobina mobilă este în general alimentată de la tensiunea
circuitului, iar bobina staţionară este alimentată de curentul
circuitului. Într-un cirucuit, o astfel de strucutră arată astfel:

#+CAPTION: conectarea wattmetrului în circuit
[[./poze/00181.png]]

Bobina de sus (orizontală) măsoară curentul, în timp ce bobina de jos
(verticală) măsoară căderea de tensiune. La fel ca în cazul
voltmetrelor, deplasarea dinamometrului este de obicei conectată în
serie cu un rezistor pentru a nu aplica întreaga cădere de tensiune pe
mecanism. Asemanător, bobina (staţionară) de curent va fi prevăzută cu
rezistori de şunt pentru a diviza curentul în jurul acesteia. Totuşi, de
multe ori nu este nevoie de rezistori de şunt, deoarece grosimea
conductorului din care este realizată bobina staţionară poate fi oricât
de mare (pentru reducerea curentului), fără a influenţa răspunsul
aparatului de măsură. Bobina mobilă nu se poate bucura de această
„libertate”, deoarece ea trebuie realizată din conductori cât mai usori
pentru a o inerţie minimă.

#+CAPTION: electrodinamometru
[[./poze/00182.png]]

Sumar:

-  
-  

** Realizarea practică a rezistenţelor de calibrare

De multe ori, în cazul realizării circuitelor de măsură, avem nevoie de
rezistenţe precise pentru a obţine circuitul dorit. În majoritatea
cazurilor însă, valorile necesare ale rezistorilor nu se găsesc pe
piaţă. În acest caz, ne vedem nevoiţi să ne construit proprii noştrii
rezistori.

*** Realizarea unei înfăşurări bifilare

O soluţie a acestei dileme este realizarea rezistorilor dintr-un
conductor special cu rezistenţă mare. Putem folosi o mică „bobină” ca şi
suport pentru înfăşurarea rezultată. Înfăşurarea este astfel realizată
încât să elimine orice efecte electromagnetice: lungimea dorită a
firului conductor este împăturită în două, şi înfăsurată apoi în jurul
bobinei. Astfel, curentul se deplasează în sensul acelor de ceasornic
pentru o jumătate din lungimea conductorului şi în sens invers acelor de
ceasornic pentru cealaltă jumătate. O astfel de înfăşurare poartă numele
de înfăşurare bifilară. Orice câmp magnetic generat de trecerea
curentului prin conductor este anulat. De asemenea, un câmp magnetic
extern nu poate induce o cădere de tensiune în lungul conductorului:

#+CAPTION: înfăşurare bifilară; realizarea rezistorilor
[[./poze/00413.png]]

După cum vă puteţi imagina, această se poate dovedi extrem de
laborioasă, îndeosebi în cazul în care avem nevoie de mai mulţi
rezistori.

*** Conectarea rezistorilor în combinaţii serie-paralel

O soluţie mai uşoară a acestei probleme constă în conectarea mai multor
rezistori cu rezistenţe cunoscute într-o combinaţie serie-paralel pentru
a obţine valoarea dorită a rezistenţei. Această soluţie, deşi necesită
un timp îndelungat pentru găsirea combinaţiei perfecte, poate fi
duplicată mult mai uşor pentru crearea unor rezistenţe multiple cu
aceiaşi valoare:

#+CAPTION: conectarea rezistorilor în combinaţii serie-paralel
[[./poze/00414.png]]

Dezavantajul ambelor metode constă în faptul că ambele rezistenţe
rezultate au o valoare fixă. Într-o lume perfectă, mecanismele de
deplasare ale aparatelor de măsură nu-şi pierd niciodată puterea
magnetică a magneţilor permanenţi din componenţă, temperatura şi timpul
nu au niciun efect asupra rezistenţelor componentelor, iar firelor
conductoare şi contactele pastrează pentru totdeauna o rezistenţă zero.
În această „lume perfectă”, rezistorii cu valori fixe sunt suficienţi.
Dar, în realitate, abilitatea de ajustare sau /calibrare/ a
instrumentelor în viitor este avantajoasă.

*** Utilizarea potenţiometrelor

Ne-am putea gândi ca în acest caz să folosim potenţiometre (conectate ca
şi reostate, de obicei) ca şi rezistenţe variabile. Potenţiometrul ar
putea fi montat în interiorul aparatului de măsură, astfel încât doar o
persoană autorizată să-i poată modifica valoarea.

Totuşi, rezistenţa majorităţii potenţiometrelor variază prea mult pentru
o deplasarea mică a manetei şi nu pot fi ajustate cu foarte mare
precizie. Să presupunem că am dori o rezistenţă de 8,335 kΩ +/- 1 Ω, şi
folosim un potenţiometru de 10 kΩ pentru obţinerea ei. O precizie de 1 Ω
în cazul unui potenţiometru de 10 kΩ reprezintă 1 parte din 10.000, sau
0,01% din deplasarea maximă a potenţiometrului. Un astfel de rezultat
este aproape imposibil de atins folosind un potenţiometru standard. Prin
urmare, cum putem obţine valoarea rezistenţei dorite dar cu
posibilitatea ajustării ei în viitor?

Soluţia problemei constă în utilizarea unui potenţiometru ca parte a
unei combinaţii mai mari de rezistori. Acest lucru va crea un domeniu
limitat de selecţie. Să urmărim următorul exemplu:

#+CAPTION: conectarea rezistorilor în combinaţii serie-paralel
[[./poze/00415.png]]

În acest caz, potenţiometrul de 1 kΩ, conectat ca şi reostat, introduce
în circuit o rezistenţă variabilă între 0 Ω şi 1 kΩ. Conectat în serie
cu rezistorul de 8 kΩ, rezistenţa totală din circuit poate fi ajustată
între 8 kΩ şi 9 kΩ. O precizie de +/- 1 Ω reprezintă 1 parte din 1.000,
sau 0,1 % din deplasarea maximă a potenţiometrului. Precizia ajustării
este de 10 ori mai bună decât în cazul precedent unde am folosit un
potenţiometru de 10 kΩ.

Dacă dorim să mărim şi mai mult precizia ajustării - pentru a realiza o
rezistenţă de 8,335 kΩ cu o precizie şi mai bună - putem reduce impactul
potenţiometrului asupra valorii totale a rezistenţei circuitului prin
conectarea unui rezistor de valoare fixă în paralel:

#+CAPTION: conectarea rezistorilor în combinaţii serie-paralel
[[./poze/00416.png]]

Acum, ajustarea rezistorului se poate face doar în limita a 500 Ω, de la
8 kΩ la 8,5 kΩ. O precizie de +/- 1 Ω este egală cu 1 parte din 500, sau
0,2 %. Sensibilitatea ajustării este în acest caz de două ori mai bună
decât înainte. Ajustarea nu va fi totuşi liniară, poziţionarea
deplasării potenţiometrului la mijloc nu va rezulta într-o rezistenţă
totală de 8,25 kΩ, ci de 8,333 kΩ.

Totuşi, aceasta este o îmbunătăţire a sensibilităţii circuitului, şi
reprezintă o soluţie practică pentru problema construirii unei
rezistenţe ajustabile pentru un instrument de precizie.

Sumar:

-  
-  

* Instrumentatie

** Semnale analogice şi digitale

Instrumentaţia este un domeniu bazat pe măsurarea şi constrolul
proceselor fizice. Aceste procese fizice includ presiunea, temperatura,
rata de curgere şi consitenţa chimică printre altele. Un instrument este
un dispozitiv ce măsoară şi/sau controlează orice tip de proces fizic.
Datorită faptului că valorile şi cantităţile de tensiune, curent şi
rezistenţă sunt uşor de măsurat, manipulat şi de transmis pe distanţe
mari, acestea sunt adesea folosite pentru reprezentarea acestor tipuri
de variabile fizice şi transmiterea lor la distanţă.

Un /semnal/ este orice tip de cantitate fizică ce transmite o
informaţie. Vorbitul este cu siguranţă un tip de semnal, întrucât
transmite gândurile (informaţii) de la o persoană la alta fizic, prin
intermediul sunetului. Gesturile sunt de asemenea informaţii transmise
cu ajutorul luminii. Textul este un alt tip de semnal. În acest capitol,
cuvântul /semnal/ va fi folosit pentru a /reprezenta/ o cantitate
fizică.

Un semnal /analog/ este un semnal cu o variaţie continuă, în
contradicţie cu cel /digital/, ce are o variaţie în trepte. Un exemplu
bun de analog vs. digital este în cazul ceasurilor: cele analogice
posedă ace indicatoare şi practic nu au o limită de precizie în ceea ce
priveşte indicarea exactă a orei; cele digitale în schimb, nu pot indica
intervale de timp sub capacitatea lor de afişaj, ceea ce în multe cazuri
se reduce la secunde (/rezoluţie/).

Ambele tipuri de semnale, atât analogice cât şi digitale, îşi găsesc
aplicaţia în sistemele electronice moderne, iar distincţia dintre aceste
două tipuri de informaţie va fi reluată în capitolele viitoare. Acum
însă, ne vom concentra atenţia în special pe semnalele analogice,
întrucât sistemele ce utilizează aceste tipuri de semnale au de obicei
un design mai simplu.

Marea majoritate a cantităţilor fizice de măsurat (temperatură,
umiditate, viteză, etc.) posedă o variabilitate analogică. Dacă o asfel
de cantitate fizică este utilizată pe post de canal de comunicaţie,
reprezentarea informaţiei va avea practic o rezoluţie nelimitată.

La începutul instrumentaţiei industriale, aerul comprimat era folosit în
scopul transmiterii informaţiei de la aparatele de măsură şi controlul
acestora. Nivelul presiunii aerului se regăsea în valoarea variabilei de
măsurat, oricare era aceea. Aerul curat şi uscat la o presiune de
#+CAPTION: aproximativ 1,5
[[http://ro.wikipedia.org/wiki/Bar][bar]] era furnizat
de un compresor de aer prin intermediul unor tuburi spre instrumentul de
măsura, ce modifica la rândul său valoarea presiunii în funcţie de
cantitatea de măsurat producând asfel un semnal de ieşire. De exemplu,
un dispozitiv pneumatic destinat măsurării înălţimii coloanei de apă
dintr-un bazin (variabila procesului) va furniza o presiune scăzută a
aerului atunci când bazinul este gol, una medie când bazinul este
parţial plin şi o presiune ridicată atunci când bazinul este plin.

#+CAPTION: sistem măsurare nivel apă în bazin folosind aer comprimat
[[./poze/00183.png]]

Indicatorul nivelului de apă este de fapt un aparat de măsură a
presiunii din tubul de aer. Această presiune a aerului, fiind un
/semnal/, reprezintă nivelul apei din bazin. Orice variaţie a nivelului
apei este reprezentată printr-o variaţie a presiunii semnalului măsurat.
Acest semnal pneumatic are, cel puţin teoretic, o rezoluţie infinită,
putând reprezenta orice variaţie cât de mică a nivelului din bazin, şi
este prin urmare un semnal /analog/ în adevăratul sens al cuvântului.

Orcât de primitiv ar părea, acest tip de sisteme pneumatice a stat la
baza multor sisteme industriale de măsură şi control peste tot în lume,
şi mai sunt şi acum folosite datorită simplicităţii, siguranţei şi
fiabilităţii lor. Semnalele folosind aerul comprimat sunt uşoar de
transmis prin tuburi ieftine, uşor de măsurat şi uşor de manipulat cu
ajutorul dispozitivelor mecanice. Pe lângă asta, acest tip de semnal
poate fi folosit nu doar pentru /măsurarea/ proceselor fizice, dar şi
pentru /controlul/ lor. Cun ajutorul unui piston suficient de mare, un
semnal slab poate fi folosit pentru generarea unei forţe mecanice
suficient de mari pentru acţionarea unei valve sau controlul unui
dispozitiv. Au fost create chiar şi sisteme automate complete de control
folosind presiunea aerului ca şi canal de comunicaţie. Sunt simple şi
relativ uşor de înţeles. Totuşi, limitele practice pentru precizia
semnalului comprimat nu sunt suficiente în unele cazuri, mai ales atunci
când aerul comprimat nu este curat şi uscat, sau atunci când există
posibilitatea apariţiei spărturilor în ţevi.

Odată cu avansul amplificatoarelor din domeniul electronicii
semiconductorilor, folosirea mărimilor de curent şi tensiune în
instrumentaţie a devenit practică. În locul utilizării presiunii aerului
pentru măsurarea gradului de umplere al unui bazin cu apă, s-a început
folosire semnalele electrice pentru furnizarea aceleiaşi informaţii prin
intermediul firelor conductoare (în loc de tuburi) fără a mai fi
necesară utilizarea unui echipament scump. precum compresoarele de aer,
pentru utilizare:

#+CAPTION: sistem măsurare nivel apă în bazin folosind aer comprimat
[[./poze/00184.png]]

Deşi semnalele electronice analogice încep să fie înlocuite de cele
digitale, este bine să avem o bună înţelegere a principiilor de bază din
spatele acestui mod de transmitere a informaţiei.

Un concept important aplicat în instrumentaţia semnalelor analogice este
cel de „zero real”, un principiu standard de utilizare a semnalelor
asfel încât valoarea zero (bazin de apă gol) sa nu fie confundată cu
defectul sistemului în cauză. De exemplu, în cazul sistemului pneumatic
de mai sus, dacă scala valorilor pentru presiune este între 1 şi 2 bar
(1, 1,1, 1,2...2), cu 1 bar (presiunea aerului din mediul înconjurător)
reprezentând 0% din valoarea mărimii de măsurat şi 2 bar reprezentând
100% din aceeiaşi valoare, dacă indicatorul va afişa 1 bar, acest lucru
ar putea să însemne că bazinul de apă este într-adevăr gol, sau ar putea
la fel de bine indica faptul că sistemul nu funcţinează (copresorul de
aer este oprit, ţeava este spartă, traductorul este stricat, etc.).

În schimb, dacă am calibra (seta) instrumentele (traductorul şi
indicatorul) pentru scara de 1.1 - 2 bar (1,1, 1,2, 1,3...2), asfel
încât 1.1 bar să reprezinte 0% iar 2 bar 100%, orice tip de defect sau
nefuncţionare a sistemului va rezulta într-o presiune de 1 bar, şi orice
tip de măsurători efectuate se vor realiza doar pentru intervalul 1.1 -
2 bar.

Sumar:

-  Un /semnal/ este orice tip de cantiate ce poate fi detectată şi
   folosită ca şi informaţie
-  Un semnal /analog/ este un semnal ce poate fi variat continu sau
   infinit pentru a reprezenta o variaţie oricât de mică a unei mărimi
-  Semnalele /pneumatice/ erau folosite pe scară largă în sistemele de
   instrumentaţie industriale. Aceste tehnici au fost însă abandonate
   odată cu folosirea semnalelor electrice analogice precum tensiunea şi
   curentul
-  Conceptul de /zero real/ se referă la o scară de măsură analogică în
   care o cantitate diferită de zero este folosită pentru reprezentarea
   valorii de 0% din variabila de măsurat, astfel încât orice defect al
   sistemului să poate fi uşor detectabil.

** Sisteme cu semnale de tensiune

Utilizarea tensiunii variabile pentru semnalele de instrumentaţie pare o
soluţie bună în acest caz. Să vedem aşadar cum am putea folosi un semnal
de tensiune pentru a măsura cantiatea de apă dintr-un bazin:

#+CAPTION: sistem măsurare nivel apă în bazin folosind potenţiometru
[[./poze/00185.png]]

Traductorul din diagrama de mai sus conţine propria sursă de tensiune,
iar potenţiometrul este acţionat de un plutitor ce se află în interiorul
bazinului, poziţia acestuia depinzând de nivelul apei. Indicatorul nu
este nimic altceva decât un voltmetru cu o scală calibrată (modificată)
pentru citirea unei anumite înălţimi a apei (cm, m, etc.) în loc de
volţi.

Pe măsură ce nivelul apei suferă modificări, plutitorul se va mişca şi
el. Această mişcare a plutitorului va modifica poziţia periei
potenţiometrului, modificând asfel căderea de tensiune dintre cele două
puncte la care este conectat voltmetrul. Prin urmare, tensiunea măsurată
de voltmetru va depinde de nivelul apei din bazin.

Acest sistem elementar traductor/indicator este fiabil şi uşor de
înţeles, însă are unele neajunsuri. Probabil că cel mai mare dintre ele
este influenţa pe care o poate avea rezistenţa cablurilor electrice
asupra mărimii de măsurat. Voltmetrele reale *folosesc* („trag”) valori
foarte mici ale curentului datorită rezistenţei lor interne, deşi, ideal
ar fi să nu folosească deloc. În acest caz, va exista o cantitate mică
de curent prin cele două cabluri conductoare. Cablul având la rândul lui
o valoare a rezistenţei diferita de zero, va prezenta şi o cădere de
tensiune în lungul lui, ca şi în cazul unui rezistor; căderea de
tensiune la bornele voltmetrului va fi asfel mai mică decât tensiunea
totală generată de traductor prin intermediul potenţiometrului. Această
pierdere de tensiune, oricât de mică, constituie o eroare de măsură:

#+CAPTION: sistem măsurare nivel apă în bazin folosind potenţiometru
[[./poze/00186.png]]

În figura de mai sus au fost adăugate simbolurile rezistorului pentru
cablurile electrice pentru a indica ceea ce se întâmplă de fapt într-un
sistem real. Valorile acestor rezistenţe pot fi reduse folosind cabluri
electrice mai groase (şi mai scumpe) şi/sau putem evite efectele lor cu
ajutorul unui voltmetru cu o rezistenţă internă foarte mică
(complexitate sporită).

În ciuda acestui dezavantaj, semnalele de tensiune sunt încă folosite în
multe aplicaţii datorită design-ului lor extrem de simplu. Un standard
des folosit este de de 0-10 volţi, unde 0 volţi reprezintă 0% din
valoarea de măsurat, 10 volţi 100%, 5 volţi 50%, etc. Un alt domeniu
folosit este cel de 1-5 V, ce utilizează conceptul de „zero real” pentru
detectarea cazurilor de defect.

Sumar:

-  Tensiunea poate fi folosită ca şi semnal analogic pentru transmiterea
   informaţiei
-  Un mare dejavantaj pentru utilizarea tensiunii pe post de informaţie
   este posibilitatea ca tensiunea la bornele aparatului indicator
   (voltmetru) să fie mai mică decât căderea de tensiune la bornele
   sursei de tensiune datorită rezistenţei cablurilor şi utilizării unei
   cantităţi de curent de către voltmetru. Această cădere de tensiune
   de-a lungul cablurilor electrice constituie o eroare de măsură.

** Sisteme cu semnale de curent

Folosind amplificatoare electronice putem construi circuite a căror
ieşire să fie o cantitate constantă de curent în loc de o cantitate
constantă de tensiune, precum în cazul bateriei de exemplu. Aceste
componente folosite împreună poartă denumirea de /sursă de curent/, iar
simbolul este acesta:

#+CAPTION: sursă de curent
[[./poze/00187.png]]

O sursă de curent generează o valoare a tensiunii suficient de mică sau
de mare asfel încâ să producă o cantitate constantă de curent la bornele
sale. Acest lucru este exact opusul unei surse de tensiune (o baterie
ideală), ce va furniza o cantitate mai mică sau mai mare de curent în
funcţie de cerinţele circuitului la care este legată. Întrucât folosim
notaţia reală de deplasare a electronilor prin circuit, săgeata
simbolului va fi orientată /contrar/ direcţiei de curgere.

#+CAPTION: circuit electric cu sursă de curent
[[./poze/00188.png]]

Sursele de curent pot fi construite ca şi dispozitive variabile, la fel
ca şi sursele de tensiune, producând valori foarte precise de curent
electric. Dacă am construi un traductor cu o sursă de curent variabilă
în loc de o sursă de tensiune, am putea realiza un sistem de
instrumentaţie bazat pe curent în loc de tensiune:

#+CAPTION: sistem de instrumentaţie cu sursă de curent
[[./poze/00189.png]]

Momentan nu ne interesează construcţia internă a sursei de curent din
interiorul traductorului, ci doar faptul că ieşirea acestuia variază în
funcţie de poziţia plutitorului, la fel ca în cazul potenţiometrului din
sistemul de instrumentaţie bazat pe tensiune.

Indicatorul utilizat în acest caz nu mai este un voltmetru, ci un
ampermetru a cărui scară a fost modificată pentru afişarea valorilor în
centrimetri, metri sau orice altă mărime utilizată pentru reprezentarea
înălţimii apei din rezervor. Datorită faptului că sistemul este un
circuit serie (punând la socoteală şi rezistenţa conductorilor),
curentul va fi /exact/ acelaşi prin toate componentele. Cu sau fără
rezistenţa conductorilor, curentul prin indicator este acelaşi ca şi
curentul prin traductor şi prin urmare nu avem de a face cu nicio eroare
de măsură precum în cazul tensiunii. Acesta este un mare avantaj faţă de
sistemul precedent.

Cel mai folosit standard pentru semnalul de curent este de 4 - 20
miliamperi, unde 4 mA reprezintă 0% din cantitatea de măsurat şi 20 mA
reprezintă 100% (12 mA, 50%, etc.). Un avantaj pentru utilizarea acestor
valori o constituie uşurinţa folosirii instrumentelor de măsură pentru
valorile de 1-5 V. Un simplu rezistor de precizie de 250 ohm conectat în
serie cu acest circuit va produce o cădere de tensiune de 1 V la 4 mA şi
5 V la 20 mA:

#+CAPTION: sistem de instrumentaţie cu sursă de curent
[[./poze/00190.png]]

#+BEGIN_EXAMPLE
    ----------------------------------------
    | Procentajul |  Semnal de | Semnal de |
    | măsurătorii |   4-20 mA  |   1-5 V   |
    ----------------------------------------
    |      0      |   4.0 mA   |   1.0 V   |
    ----------------------------------------
    |     10      |   5.6 mA   |   1.4 V   |
    ----------------------------------------
    |     20      |   7.2 mA   |   1.8 V   |
    ----------------------------------------
    |     25      |   8.0 mA   |   2.0 V   |
    ----------------------------------------
    |     30      |   8.8 mA   |   2.2 V   |
    ----------------------------------------
    |     40      |  10.4 mA   |   2.6 V   |
    ----------------------------------------
    |     50      |  12.0 mA   |   3.0 V   |
    ----------------------------------------
    |     60      |  13.6 mA   |   3.4 V   |
    ----------------------------------------
    |     70      |  15.2 mA   |   3.8 V   |
    ----------------------------------------
    |     75      |  16.0 mA   |   4.0 V   |
    ---------------------------------------
    |     80      |  16.8 mA   |   4.2 V   |
    ----------------------------------------
    |     90      |  18.4 mA   |   4.6 V   |
    ----------------------------------------
    |    100      |  20.0 mA   |   5.0 V   |
    ----------------------------------------
#+END_EXAMPLE

Sumar:

-  O /sursă de curent/ este un dispozitiv, de obicei constituit din mai
   multe componente electrice, ce păstrează o valoare constantă a
   curentului prin circuit precum o sursă de curent (baterie ideală)
   păstrează o valoarea constantă a tensiunii la bornele sale
-  Un sistem de instrumentaţie pe bază de curent exloatează principiul
   conexiunii serie a circuitelor conform căruia curentul este acelaşi
   prin toate componentele; acest fapt ajută la eliminarea erorilor de
   măsură datorate rezistenţei conductorilor
-  Cel mai utilizat standard pentru curentul analogic este bucla de
   curent de 4-20 miliamperi

** Tahogeneratorul

Un generator electromecanic este un dispozitiv capabil să genereze
putere electrică folosind energie mecanică, de obicei prin intermediul
unui ax. Atunci când nu sunt conectate la o sarcină (rezistenţă),
generatoarele vor produce o tensiune electrică aproximativ proporţională
cu viteza axului. Cu un design şi construcţie precisă, aceste
dispizitive pot fi construite asfel încât să genereze tensiuni exacte
pentru anumite viteze ale axului; din această cauză pot fi folosite ca
şi instrumente de măsură în cadrul echipamentelor mecanice. Un generator
special construit pentru această utilizare se numeşte /tahometru/ sau
/tahogenerator/.

#+CAPTION: tahogenerator
[[./poze/00191.png]]

Măsurând tensiunea produsă de un tahogenerator putem determina vieteza
de rotaţia a dispozitivului conectat la bornele acestuia.

Tahogeneratoarele pot fi folosite şi pentru a indica direcţie de rotaţie
prin intermediul polarităţii („+” sau „-”) tensiunii de ieşire. În
sisteme de măsură şi control unde direcţie de rotaţie este importantă,
tahogeneratorul este o metodă uşoară de determinare a acestui lucru.
Tehogeneratoarele sunt frecvent utulizate pentru determinarea vitezei
motoarelor electrice

** Termocupla

Un fenomen interesant utilizat în domeniul instrumentaţiei este „efectul
Seebeck” (notă: wikipedia), ce constă în producerea unei căderi de
tensiune între două fire datorată diferenţei de temperatură dintre
acestea. Acest efect este cel mai uşor de observat şi de aplicat cu
ajutorul unui contact dintre două metale diferite, fiecare metal
producând un potenţial electric diferit de-a lungul său, ceea ce se
traduce printr-o tensiune electrică diferită între capetele libere ale
celor două fire. Aproape orice pereche de metale diferite produc o
cantitate de tensiune măsurabilă atunci când contactul lor este
încălzit, unele combinaţii producând o cantitate mai mare decât altele:

#+CAPTION: efectul Seebeck (termocupla)
[[./poze/00192.png]]

Efectul Seebeck este destul de liniar, însemnând că tensiunea produsă de
contactul încălzit dintre două fire este direct proporţională cu
temperatura. Acest lucru înseamnă ca putem determina temperatura
contactului măsurând tensiunea produsă. Prin urmare, efectul Seebeck
constituie o metodă electrică de determinare a temperaturii.

Când o combinaţie de materiale diferite sunt conectate împreună pentru a
măsura temperatura, dispozitivul format poartă numele de /termocuplă/.
Termocuplele folosite pentru instrumentaţie folosesc metale de o
puritate superioare pentru a păstra relaţia temperatură/tensiune cât mai
liniară şi previzibilă cu putinţă.

Tensiunile Seedbeck sunt destul de mici, de ordinul milivolţilor (mV)
pentru majoritatea temperaturilor. Din acest motiv sunt destul de greu
de folosit pentru măsurători precise. De asemenea, faptul că /orice/
contact dintre oricare două metale diferite produce o cădere de tensiune
variabilă cu temperatură constituie o problemă la conectarea unui
voltmetru la termocuplă pentru închiderea circuitului:

#+CAPTION: termocupla - contact secundar
[[./poze/00193.png]]

Contactul secundar fier - cupru format prin conexiunea dintre termocuplă
şi aparatul de măsură din firul de sus va produce o diferenţă de
potenţial dependentă de temperatură de polaritate diferită faţă de
tensiunea produsă de punctul de contact iniţial (de măsură). Acest lucru
înseamnă că tensiunea de la bornele voltmetrului va depinde de
/diferenţa/ de temperatură dintre cele două contacte, şi nu doar de
temperatura de la contactul de măsură. Chiar şi în cazul termocuplelor
ce nu folosesc cuprul pentru contact, combinaţia celor două contacte
metalice adiţionale (trei cu cea de măsură) , combinaţia celor două
metale cu conductoarele de cupru ale aparatului de măsură formează un
contact echivalent contactului de măsură:

#+CAPTION: termocupla - contacte secundare
[[./poze/00194.png]]

Acest contact secundar se numeşte contact de /referinţă/ sau contact
/rece/, pentru a face distincţia între acesta şi contactul de măsură. Nu
putem evita un asfel de contact într-un circuit ce utilizează
termocupla. În unele aplicaţii, este necesară măsurarea diferenţei de
temperatură dinte două puncte, caz în care efectul de mai sus poate fi
exploatat prin construirea unui sistem foarte simplu de măsură.

#+CAPTION: termocupla - măsurarea diferenţei de temperatură dintre două
#+CAPTION: puncte
[[./poze/00195.png]]

Totuşi, în marea parte a aplicaţiilor scopul este măsurarea temperaturii
doar într-un singur punct, caz în care cel de al doilea contact devine
un rău necesar în funcţionarea termocuplei.

Compensarea pentru tensiunea generată de contactul rece se poate realiza
cu un circuit construit special pentru măsurarea temperaturii în acel
punct care să producă o tensiune proporţională şi inversă pentru
anularea efectelor contactului. Sigur, ne putem întreba, „Dacă trebuie
să folosim o altă formă de măsurare a temperaturii pentru contracararea
efectelor nedorite ale termocuplei, de ce nu am folosi acest mod de
măsurare în primul rând în locul contactului termocuplei?”. Raspunsul
este acesta: pentru că celelalte forme de măsurare a temperaturii
disponibile nu sunt le fel de robuste şi universale precum aceasta dar
pot face foarte bine măsurători la temperatura camerei. De exemplu,
contactul termocuplei poate fi introdus într-un furnal la temperaturi de
1.000 ^{o}C, pe când contactul rece poate sta la câţiva zeci de metri
distanţă într-un loc special amenajat, la temperatura camerei,
temperatura acestuia fiind măsurată de un dispozitiv ce nu ar putea
niciodată supravieţui căldurii excesive sau mediului coroziv existent
într-un furnal.

Tensiunea produsă de contactul termocuplei este stric dependtă de
temperatură. Orice curent existent în circuitul termocuplei este o
funcţie a rezistenţei din circuit opusă acestei tensiuni (I=E/R). Cu
alte cuvinte, relaţia dintre temperatură şi tensiunea Seebeck este fixă,
pe când relaţia dintre temperatură şi curent este variabilă, depinzând
de rezistenţa totală din circuit. În cazul în care conductorii
termocuplei sunt suficient de groşi (rezistenţă mică), putem genera
curenţi de sute de amperi dintr-un singur contact!

Pentru creşterea preciziei măsurătorilor, voltmetrul folosit într-un
circuit cu termocuplă este construit cu o rezistenţă foarte mare pentru
evitarea căderilor de tensiune de-a lungul firelor termocuplei. Problema
căderilor de tensiune de-al lungul firelor este şi mai gravă în acest
caz faţă de semnalele de curent continuu discutate mai sus, pentru că în
acest caz, contactul termocuplei produce o tensiune de doar câţive
milivolţi. Nu ne putem permite să avem nici măcar o cădere de tensiune
de un singur milivol pe conductori fără a induce erori serioase de
măsurare a temperaturii.

În mod ideal, prin urmare, curentul printr-un circuit al termocuplei ar
trebui să fie zero. Instrumentele moderne folosesc amplificatoare cu
semiconductori pentru a permite semnalul de tensiune al termocuplei să
acţioneze asupra aparatului de măsură cu foarte puţin curent tras în
circuit sau chiar deloc.

**** Termopila

Termocuplele pot fi confecţionate din conductori foarte groşi pentru
rezistenţă scăzută şi conectate în aşa fel încât să genereze curenţi
mari pentru alt scop decât măsurarea temperaturii. O asfel de aplicaţie
este generarea puterii electrice. Conectând multe termocuple în serie,
alternând temperaturile cald/rece cu fiecare contact, putem construi un
dispozitiv numit /termopilă/ cu scopul producerii unor cantităţi mari de
tensiune şi curent:

#+CAPTION: termopilă
[[./poze/00196.png]]

Dacă setul contactelor din stânga şi setul contactelor din dreapta sunt
menţinute la aceeiaşi temperatură, tensiunea generată de fiecare contact
va fi aceeiaşi dar de semn contrar asfel încât căderea de tensiune per
ansamblu va fi egală cu zero. Dacă în schimb, încălzim contactele din
stânga şi le răcim pe cele din dreapta, căderea de tensiune pe fiecare
contact din stânga va fi mai mare decât căderea de tensiunea pe fiecare
contact din dreapta, rezultând o cădere de tensiune per ansamblu ce se
traduce prin suma tuturor diferenţelor căderilor de tensiune dintre
contacte. Acest lucru este aplicat în cazul unei termopile. În acest caz
aplicăm o sursă de căldură (combustie, substanţe radioactive, căldură
solară, etc.) unui set de contacte iar celălalt set este ţinut la
temperatură cât mai joasă (răcit cu aer sau apă). Şi mai interesant este
faptul că, în timp ce electroni se deplasează printr-un circuit electric
extern conectat termopilei, există un transfer de energie sub formă de
căldură dinspre contactele calde spre cele reci, demonstrând un alt
efect termo-electric, /efectul Peltier/, şi anume, transfelul căldurii
prin intermediul curentului electric.

O altă aplicaţie a termocuplelor este măsurarea temperaturii /medii/
între mai multe locatii. Cel mai uşor mod de realizare a acestei
măsurători este prin conectarea câtorva termocuple în paralel, asfel
încât se va face o medie a tuturor semnalelor de ordinul milivolţilor la
punctul de contact dintre termocuple.

#+CAPTION: termopilă
[[./poze/00197.png]]

Din păcate, media ditre aceste tensiuni Seebeck este precisă doar dacă
rezistenţa firelor fiecărei termocuple este egală. Dacă termocuplele
sunt amplasate în locatii diferite iar firele lor conectate în paralele
se întâlnesc într-o singură locaţie, este puţin probabil ca lungimile
acestora să fie egale. Termocupla cu cea mai mare lungime a firelor din
punctul de măsura la conexiunea paralel va tinde să aibă şi cea mai mare
rezistenţă şi prin urmar cel mai mic efect asupra mediei finale a
tensiunii produse.

Pentru compensarea acestui fenomen, se pot adăuga rezistenţe
suplimentare fiecărei termocuple din conexiunea paralel pentru a aduce
rezistenţele tuturor cât mai apropiate ca valoare. Dacă nu este posibilă
instalarea unor rezistori diferiţi, specifici fiecărei ramuri (pentru ca
toate rezistenţele termocuplelor să fie egale), se pot instala totuşi
rezistori cu valori egale, dar mult peste cele ale termocuplei asfel
încât impactul rezistenţei firelor asupra măsurătorii să fie cât mai mic
posibil.

Sumar:

-  /Efectul Seebeck/ constă în producerea unei căderi de tensiune între
   două metale disimilare conectate împreună, temperatură direct
   proporţională cu temperatura acestui contact
-  În oricare circuit cu termocuple, există două contacte echivalente
   formate între două metale diferite. Contactul plasat la locul de
   măsurare se numeşte contact de /măsură/, iar celălalt contact (singur
   sau echivalent) este numit contact /rece/
-  Două contacte de termocuplă pot fi poziţionate în opoziţie unul faţă
   de celălalt pentru a genera un semnal de tensiune proporţionat cu
   diferenţa de temperatură dintre ele. Un set de asfel de contacte
   folosite în scopul producerii curentului electric poartă numele de
   /termopilă/
-  Atunci când electronii se deplasează prin contactul unei termopile,
   există un transfer de energie sub formă de căldură de la un set de
   contacte la celălalt. Acesta este cunoscut ca şi /efectul Peltier/
-  Mai multe contacte de termocuplă pot fi aşezate în paralel pentru a
   genera o cădere de tensiune ce reprezintă media temperaturilor
   măsurate de fiecare contact în parte.
-  Este absolut necesar ca prin circuitul termocuplei curentul să fie
   menţinut la o valoare cât mai mică posibil pentru acurateţea
   măsurătorii

* Analiza retelei

** Ce înseamnă analiza unei reţele

General vorbind, /analiza reţelei/ este o metodă matematică folosită
pentru analiza unui circuit (o „reţea” de componente interconectate). În
multe cazuri, tehnicianul sau inginerul, va întâlni circuite ce conţine
surse de putere multiple sau configuraţii ale componentelor ce nu se pot
simplifica prin metodele serie/paralel. În aceste cazuri este necesară
utilizarea altor mijloace. Acest capitol prezintă câteva tehnici
folositoare pentru analiza unor asfel de circuite complexe.

Pentru ilustrarea faptului că un ciruit relativ simplu poate fi
imposibil de redus în subcircuite serie sau paralel, să luam următorul
circuit serie-paralel ca şi exemplu:

#+CAPTION: circuit electric serie-paralel
[[./poze/00206.png]]

Pentru analiza circuitului de mai sus paşii sunt următorii: găsirea
rezistenţei echivalente pentru R_{2} şi R_{3} în paralel; adăugarea
rezistorului R_{1} în serie pentru aflarea rezistenţei echivalente
totale; cunoscând tensiunea bateriei B_{1} şi rezistenţa totală a
circuitului, putem afla curentul total folosind legea lui Ohm (I=E/R);
folosirea valorii curentului pentru calcularea căderilor de tensiune din
circuit. O procedură destul de simplă până la urma.

Totuşi, dacă adăugăm o singură baterie în circuit, problema analizei
circuitului se complică:

#+CAPTION: circuit electric
[[./poze/00207.png]]

Rezistorii R_{2} şi R_{3} nu mai sunt conectaţi în paralel unul cu
celălalt, pentru că bateria B_{2} a fost introdusă în ramura de circuit
a lui R_{3}. Dacă suntem şi mai atenţi, putem observa că în acest
circuit /nu/ există doi rezistori legaţi direct în serie sau paralel
unul cu celălalt. Acesta şi este dificultatea problemei: în analiza
circuitelor serie-paralel, primul pas era identificarea rezistorilor în
serie sau paralel, reducându-i la o rezistenţă echivalentă la următorul
pas. Dar dacă niciun rezistor nu este legat în serie sau paralel cu un
altul, ce putem face?

Este evident faptul că reducerea acestui circuit relativ simplu, cu doar
trei rezistori, este imposibil de realizat prin metoda analizei
circuitelor serie-paralel: este ceva cu totul diferit. Totuşi, acesta nu
este singurul tip de circuit ce sfidează analiza serie-paralel.

#+CAPTION: circuit electric - punte
[[./poze/00208.png]]

În acest caz avem un circuit în punte; pentru simplitatea exemplului
presupunem că *nu* este echilibrat (raportul R_{1}/R_{4} nu este egal cu
raportul R_{2}/R_{5}). Dacă puntea ar fi echilibrată, curentul prin
R_{3} ar fi zero, prin urmare circuitul s-ar putea reduce la o
combinaţie serie-paralel (R_{1}--R_{4} // R_{2}--R_{5}). Din păcate,
iruce curent prin R_{3} face imposibilă aplicarea analizei
serie-paralel. Rezistorul R_{1} nu este în serie cu R_{4} datorită
existenţei unei alte căi pentru curgerea electronilor, prin R_{3}. Dar
nici R_{2} nu este în serie cu R_{5} din aceleaşi motive. De asemenea,
R_{1} nu este în paralel cu R_{2} pentru că existenţa rezistorului R_{3}
separă terminalii celor doi rezistori în partea de jos. Nici R_{4} nu
este în paralel cu R_{5}.

Deşi s-ar putea să nu fie evident în acest moment, problema o reprezintă
existenţa prea multor cantităţi necunoscute. Într-o combinaţie
serie-paralel cel puţin, exista o metodă de aflare a căderii de tensiune
şi a rezistenţei totale, calcularea curentului fiind apoi posibilă
utilizând acest valori. În cazul circuitelor de mai sus, există mai mult
de o singură variabilă (parametru) necunoscut în cea mai simplă
configuraţie a circuitului posibilă.

În cazul unui circuit cu două baterii, este imposibil să ajungem la
valoarea „rezistenţei totale”, datorită existenţei a /două/ surse de
putere ce furnizează tensiune şi curent (am avea nevoie de /două/
rezistenţe „totale” pentru a continua cu aplicarea legii lui Ohm). În
cazul punţii dezechilibrate, există o rezistenţă totală la bornele
bateriei, dar curentul total ce împarte în proporţii necunoscute în
cadrul punţii, asfel că nu putem aplica legea lui Ohm pentru aflarea
celorlalte valori din circuit.

Prin urmare, ce putem face în asfel de cazuri? Un prim răspuns este
utilizarea unui proces matematic cunoscut sub numele de /ecuaţii
simultane/ sau /sisteme de ecuaţii/. Într-un scenariu cu o singură
necunoscută, este suficientă existenţă unei singure relaţii pentru
aflarea necunoscutei. Totuşi, atunci când dorim o rezolvare pentru mai
multe necunoscute simultan, avem nevoie de un număr de ecuaţii egal cu
numărul necunoscutelor. Rezolvarea unor asfel de ecuaţii se poate dovedi
destul de dificilă în unele cazuri. Din fericire, în cele ce urmează,
vom prezenta unele metode de analiză a circuitelor pentru evitatea
folosirii acestor sisteme de ecuaţii. Aceste metode poartă numele de
/teoreme de analiză a reţelelor/.

Sumar:

-  Unele configuraţii de reţea (circuite) nu pot fi rezolvate prin
   reducerea conform regulilor circuitelor serie-paralel datorită
   existenţei necunoscutelor multiple.
-  Pentru rezolvarea acestor tipuri de probleme se pot folosi sistemele
   de ecuaţii.

** Metoda ramurii de curent

Folosind aceasta metodă, presupunem şi indicăm un sens al curenţilor
prin circuit şi scriem apoi ecuaţiile ce descriu relaţiile dintre
aceştia folosind legile lui Ohm şi Kirchhoff. În momentul în care avem
câte o ecuaţie pentru fiecare curent necunoscut, putem rezolva sistemul
de ecuaţii pentru determinarea tuturor curenţilor şi prin urmare a
tuturor căderilor de tensiune din reţea.

Să folosim următorul circuit pentru ilustrarea metodei:

#+CAPTION: circuit electric
[[./poze/00209.png]]

Primul pas este alegerea unui nod din circuit ca şi punct de referinţă
pentru curenţii necunoscuţi:

#+CAPTION: circuit electric
[[./poze/00210.png]]

Ghicim apoi direcţia curenţilor din acest nod, notând curenţii cu I_{1},
I_{2} şi I_{3}. Nu este neapărat ca direcţiile acestea să fie cele
corecte (reale), în acest moment acestea sunt pur speculative. Vom ştii
dacă intuiţia noastră a fost greşită în momentul rezolvării ecuaţiilor
matematice pentru curenţi; orice direcţie greşită va apărea în ecuaţii
cu semnul minus.

#+CAPTION: circuit electric
[[./poze/00211.png]]

Legea lui Kirchhoff pentru curenţii (LKC) spune că suma algebrică a
tuturor curenţilor ce intră şi iers dintr-un nod de reţea trebuie să fie
egală cu zero, prin urmare putem introduce curenţii I_{1}, I_{2} şi
I_{3} într-o singură ecuaţie. Vom nota toţi curenţii ce /intră/ într-un
nod cu semnul pozitiv şi toţi curenţii ce /ies/ dintr-un nod cu semnul
negativ (acesta este doar o convenţie; inversând semnele rezultatul
final va fi exact acelaşi):

#+CAPTION: calcul matematic
[[./poze/10171.png]]

Pasul următor este notarea tuturor semnelor căderilor de tensiune în
funcţie de sensul presupus al curenţilor. Ţineţi minte că partea din
„amonte” a rezistorului va fi tot timpul negativă, iar partea din „aval”
tot timpul pozitivă întrucât electronii posedă o sarcină negativă.

#+CAPTION: circuit electric
[[./poze/00212.png]]

Desigur, polaritatea bateriilor rămâne aceeiaşi. Nu este nicio problemă
dacă polaritatea rezistorului nu se „asortează” cu cea a bateriei atât
timp cât polaritatea rezistorului este bazată pe direcţia presupusă de
curgere a curentului prin acesta. Toate calculele efectuate de acum
încolo se vor baza pe direcţia presupusă a curenţilor prin nodul ales.

Legea lui Kirchhoff pentru tensiune (LKU) spune că suma algebrică a
tuturor căderilor de tensiune dintr-o buclă de reţea trebuie să fie
egală cu zero. Pentru a obţine ecuaţiile folosind LKU, trebuie să
introducem valorile căderilor de tensiune ca şi cum le-am fi măsurat cu
un voltmetru real. Putem începe parcurgerea buclei din orice punct
dorim; în cazul de faţa începem de la bornele bateriei şi continuăm în
sens invers acelor de ceasornic până ajungem în punctul de unde am
plecat:

#+CAPTION: circuit electric
[[./poze/00384.png]] 
#+CAPTION: circuit
#+CAPTION: electric
[[./poze/00385.png]] 
#+CAPTION: circuit electric
[[./poze/00386.png]] 
#+CAPTION: circuit electric [[./poze/00387.png]]

După ce am percurs întreaga buclă din stânga, adunăm aceste valori ale
tensiunii pentru a forma o ecuaţie:

#+CAPTION: calcul matematic
[[./poze/10172.png]]

Evident, nu cunoaştem încă valoarea căderilor de tensiune la bornele
rezistorilor R_{1} şi R_{2} aşa că nu putem introduce valorile lor reale
în ecuaţie în acest moment. Totuşi, /ştim/ faptul că suma tuturor
acestor căderi de tensiune trebuie să fie egală cu zero, prin urmare
ecuaţia este adevărată şi o putem folosi mai departe în analiza noastră.
Putem dezvolta ecuaţia înlocuind tensiunile necunoscute cu produsul
dintre curenţii necunoscuţi, I_{1} şi I_{2}, şi valoarea rezistorilor
prin care aceştia trec, folosind legea lui Ohm (E=IR). Eliminăm de
asemenea şi valoarea 0 din sumă:

#+CAPTION: calcul matematic
[[./poze/10173.png]]

Din moment ce cunoaştem valorile tuturor rezistorilor în ohmi, putem să
înlocui acele valori în evuaţie pentru uşurinţa calculelor:

#+CAPTION: calcul matematic
[[./poze/10174.png]]

Motivul pentru care am redus ecuaţia în acest fel (până la urmă, avem
tot două necunoscute) este folosirea aceloraşi /variabile necunoscute/
ce le-am folosit şi în evuaţia LKC de mai sus (curenţi). Aceast pas este
necesar pentru aflarea soluţiei sistemului final de ecuaţii.

Aplicând aceeiaşi paşi şi pentru bucla din dreapta, obţinem o altă
ecuaţie.

#+CAPTION: circuit electric
[[./poze/00388.png]] 
#+CAPTION: circuit
#+CAPTION: electric
[[./poze/00389.png]] 
#+CAPTION: circuit electric
[[./poze/00390.png]] 
#+CAPTION: circuit electric [[./poze/00391.png]]
#+CAPTION: calcul matematic
[[./poze/10175.png]]

Cunoscând faptul că tensiunea de pe fiecare rezistor poate şi /trebuie/
să fie exprimată ca şi produsul dintre curent şi rezistenţa fiecarărui
rezistor, putem rescrie ecuaţia de mai sus asfel:

#+CAPTION: calcul matematic
[[./poze/10176.png]]

În acest moment avem un sistem matematic format din trei ecuaţii (o
ecuaţie LKC şi două ecuaţii LKT) şi trei necunoscute:

#+CAPTION: calcul matematic
[[./poze/10177.png]]

Putem rescrie ecuaţiile de mai sus trecând în dreapta valorile cunoscute
(constantele ecuaţiilor) şi lăsând în partea stângă valorile necunoscute
(I_{1}, I_{2} şi I_{3}), trecând explicit toţi coeficienţii pentru
claritate. Putem oberva că toate cele trei variabile sunt prezente în
toate cele trei ecuaţii:

#+CAPTION: calcul matematic
[[./poze/10178.png]]

Rezolvând ecuaţiile de mai sus, ajungem la soluţia celor trei valori
necunoscute ale curenţilor:

#+CAPTION: calcul matematic
[[./poze/10179.png]]

Prin urmare, valoarea curentului I_{1} este de 5 amperi, I_{2} 4 amperi
iar I_{3} minus 1 amper. Dar ce înseamnă curent „negativ”? În acest caz,
înseamnă că /intuiţia/ noastră cu privire la direcţia curentului a fost
inversă faţa de direcţia /reală/. Revenind la circuitul iniţial, putem
reface schema acestuia schimbând direcţia curentului I_{3} schimbând în
acelaşi timp şi polaritatea căderii de tensiune de pe rezistorul R_{3}.

#+CAPTION: circuit electric
[[./poze/00213.png]]

Observăm faptul că, prin bateria B_{2} curentul circulă în sens invers
datorită tensiunii mai ridicate a bateriei B_{1}. În ciuda faptului că
polaritatea bateriei încercă să împingă electronii prin acea ramură de
circuit, electronii sunt defapt forţaţi să se deplaseze în sens contrar
datorită tensiunii superioare a bateriei B_{1}. Înseamnă acest lucru
faptul că întotdeauna bateria mai puternică va „câştiga” iar curentul
prin bateria mai slabă va fi forţăt tot timpul în sens contrar? Nu!
Acest lucru depinde de fapt atât de diferenţe de tensiune dintre cele
două bateri cât /şi/ de valoarea rezistorilor din circuit. Singura
metodă sigură de aflare a comportamentului circuitului este analiza
matematică a acestuia.

Cunoscând acum valoarea tuturor curenţilor din circuit, putem calcula
căderile de tensiune la bornele tuturor rezistorilor folosind legea lui
Ohm (E=IR):

#+CAPTION: formulă
[[./poze/10180.png]]

Sumar:

*Paşii pentru aplicarea metodei ramurii de curent:*

1. Alegearea unui nod şi a direcţiilor curenţilor (aleator)
2. Scrierea ecuaţiei legii lui Kirchhoff pentru curent în acel nod
3. Notarea polarităţilor căderilor de tensiune în funcţie de direcţia
   aleasă a curenţilor
4. Scrierea ecuaţiilor legii lui Kirchhoff pentru fiecare buclă din
   circuit, înlocuind căderea de tensiune de pe fiecare rezistor (E) cu
   produsul IR în fiecare ecuaţie
5. Aflarea curenţilor necunoscuţi de pe fiecare ramură (rezolvarea
   sistemului de ecuaţii)
6. Dacă oricare dintre soluţii este negativă, atunci direcţia pe care am
   intuit-o la punctul 1 este greşită!
7. Calcularea căderilor de tensiune la bornele tuturor rezistorilor
   (E=IR)

** Metoda buclei de curent

/Metoda buclei de curent/ sau /metoda ochiului de curent/ este
asemănătoare metodei ramurii de curent prin faptul că foloseşte un
sistem de ecuaţii descris de legea lui Kirchhoff pentru tensiune şi
legea lui Ohm pentru determinarea curenţilor necunoscuţi din circuit.
Diferă de metoda ramurii de curent prin faptul că /nu/ utilizează legea
lui Kirchhoff pentru curent şi de obicei este nevoie de mai puţine
variabile şi ecuaţii pentru rezolvare, ceea ce reprezintă un avantaj.

**** Metoda convenţională

Să vedem cun funcţionează această metodă folosind acelaşi circuit:

#+CAPTION: circuit electric
[[./poze/00209.png]]

Primul pas în metoda buclei este identificarea „buclelor” din circuit
asfel încât să cuprindem toate componentele. În circuitul de mai sus,
prima bucla va fi cea formată de B_{1}, R_{1}, şi R_{2}, iar cea de a
doua din B_{3}, R_{2}, and R_{3}. Partea cea mai ciudată a acestei
metode este imaginarea circulaţiei curenţilor prin fiecare dintre aceste
bucle.

#+CAPTION: circuit electric
[[./poze/00215.png]]

Alegerea direcţiei fiecărui curent este complet arbitrară precum în
cazul metodei ramurii de curent, dar ecuaţiile rezultate sunt mai uşor
de rezolvat dacă avem aceeiaşi direcţie prin componentele aflate la
intersecţia celor două bucle formate (putem observa faptul că atât
curentul I_{1} cât şi I_{2} trec prin rezistorul R_{2} de jos în sus în
locul în care se intesectează). Dacă direcţia curentului presupusă
iniţial se dovedeşte a fi greşită, acest lucru se va observa în soluţia
finală prin faptul că valoarea va fi negativă.

Următorul pas este notarea tuturor polarităţilor căderilor de tensiune
la bornele rezistorilor în funcţie de direcţia curenţilor indicată de
bucle. Ţineţi minte că partea din „amonte” a rezistorului va fi tot
timpul negativă, iar partea din „aval” tot timpul pozitivă întrucât
electronii posedă o sarcină negativă. Polarităţile bateriei depind
desigur de orientarea lor în diagramă şi pot să corespundă sau să nu
corespundă cu polarităţile rezistorilor:

#+CAPTION: circuit electric
[[./poze/00216.png]]

Utilizând legea lui Kirchhoff pentru tensiune, putem parcurge fiecare
dintre cele două bucle, generând ecuaţii în funcţie de căderile de
tensiune ale coponentelor şi de polarităţi. La fel ca în cazul metodei
ramurii de curent, vom desemna căderea de tensiune a unui rezistor ca
produsul dintre rezistenţa acestuia (în ohmi) şi curentul buclei
respective (I_{1} sau I_{2} în acest caz), a cărei valoare nu este
cunoscută în acest moment. Când cei doi curenţi se intersectează (cazul
rezistenţei R_{2}), vom scrie acel termen al ecuaţie ca produsul dintre
căderea de tensiune pe acel component şi /suma/ celor doi curenţi ai
buclelor (E_{R2}*(I_{1} + I_{2})).

Începem cu bucla din stânga din colţul stânga sus şi parcurgem întregul
ochi de reţea în direcţia inversă acelor de ceasornic (direcţia este pur
arbitrară), obţinând următoarea ecuaţie:

#+CAPTION: calcul matematic
[[./poze/10181.png]]

Observaţi faptul că prin rezistorul R_{2} curentul care trece este de
fapt suma curenţilor celor două bucle( I_{1} şi I_{2}). Acest lucru se
datorează faptul că ambii curenţi trec prin R_{2} în aceeiaşi direcţie.
Simplificând ecuaţia obţinem:

#+CAPTION: calcul matematic
[[./poze/10182.png]]

În acest moment avem o singură ecuaţie şi/cu două necunoscute. Acest
lucru înseamnă ca mai avem nevoie de încă o evuaţie pentru a determina
curenţii buclelor. Această ecuaţia o obţinem prin parcurgerea buclei din
dreapta a circuitului, şi obţinem:

#+CAPTION: calcul matematic
[[./poze/10183.png]]

Simplificând ecuaţia cum am făcut şi înainte, obţinem:

#+CAPTION: calcul matematic
[[./poze/10184.png]]

Având două ecuaţii putem folosi metode matematice pentru determinarea
necunoscutelor I_{1} şi I_{2}:

#+CAPTION: calcul matematic
[[./poze/10185.png]]

Dar, atenţie, aceste valori ale curenţilor sunt valabile pentru bucle şi
nu sunt curenţii efectivi ai /ramurilor/. Să ne întoarcem la circuitul
iniţial pentru a vedea care este relaţia dintre ei.

#+CAPTION: circuit electric
[[./poze/00217.png]]

Rezultatul de minus 1 amper pentru curentul buclei I_{2} înseamnă că
direcţia indicată iniţial (aleator) este incorectă. În realitate,
direcţia curentului I_{2} este contrară acesteia (observaţi modificarea
sensului buclei pe desen!)

#+CAPTION: circuit electric
[[./poze/00218.png]]

Această modificare a direcţiei curentului faţă de ceea ce am presupus
iniţial va modificat polaritatea căderilor de tensiune pe rezistorii
R_{2} şi R_{3} datorită curentului I_{2}. De aici putem deduce curentul
prin R_{1}, 5 amperi, căderea de tensiune (I*R) 20 de volţi. De
asemenea, curentul prin R_{3} este 1 amper, cu o cădere de tensiune de 1
volt. Dar ce se întâmplă în cazul rezistorului R_{2}?

Curentul de buclă I_{1} trece prin R_{2} de jos în sus, iar curentul
I_{2} de sus în jos. Pentru a determina curentul real prin R_{2},
trebuie să observăm foarte atent interacţiunea dintre curenţii celor
două bucle, I_{1} şi I_{2} (în acest caz sunt în opoziţie); valoarea
finală va fi suma algerbrică a celor doi. Din moment ce I_{1} are 5
amperi într-o direcţie şi I_{2} 1 amper în direcţia opusă, curentul
/real/ prin R_{2} este diferenţa celor doi, adică 4 amperi şi trece prin
R_{2} de jos în sus:

#+CAPTION: circuit electric
[[./poze/00219.png]]

Cu un curent de 4 amperi prin R_{2} rezultă o cădere de tensiune de 8
volţi.

**** Un alt exemplu

Principalul avantaj al metodei buclei de curent este că în general
soluţia unei reţele mari poate fi găsită cu relativ puţine ecuaţii şi
puţine necunoscute. Pentru circuitul analizat de noi a fost nevoie de 3
ecuaţii folosind metoda ramurii de curent şi doar două folosind metoda
buclei de curent. Acest avantaj creşte semnificativ atunci când reţeau
creşte în complexitate:

#+CAPTION: circuit electric
[[./poze/00220.png]]

Pentru rezolvara acestui circuit folosind metoda ramurii de curent, am
avea nevoie de 5 variabile pentru fiecare curent posibil din circuit (de
la I_{1} la I_{5}) şi prin urmare 5 ecuaţii pentru aflarea soluţiei,
două pentru LKC şi trei pentru LKT:

#+CAPTION: circuit electric
[[./poze/00221.png]] 
#+CAPTION: formule
[[./poze/10186.png]]

În schimb, folosind metoda buclei de curent avem doar trei necunoscute
şi prin urmare doar trei ecuaţii de rezolvat pentru rezolvarea reţelei,
ceea ce constituie un avantaj:

#+CAPTION: circuit electric
[[./poze/00222.png]] 
#+CAPTION: formule
[[./poze/10187.png]]

Sumar:

*Paşii pentru aplicarea metodei ramurii de curent:*

1. Trasarea buclelor de curent în circuit asfel încât să fie cuprinse
   toate componentele
2. Noatarea polarităţii căderilor de tensiune de pe rezistori în funcţie
   de direcţiile curenţilor de bucla aleşi
3. Scrierea ecuaţiilor legii lui Kirchhoff pentru tensiune în cazul
   fiecărei bucle din circuit, înlocuind tensiunea (E) cu produsul
   dintre curent şi rezistenţă (IR) pentru fiecare rezistor din ecuaţie.
   Acolo unde doi curenţi de buclă se intersectează unul cu celălalt
   printr-un comonent, curentul se exprimă ca şi sumă algebrică dintre
   cei doi curenţi (ex. I_{1} + I_{2}) dacă au aceeiaşi direcţie prin
   component; în caz contrar, curentul se va exprima ca şi diferenţă
   (I_{1} - I_{2})
4. Rezolvare sistemului de ecuaţii rezultat şi aflarea curenţilor de
   buclă
5. Dacă oricare dintre soluţii este negativă, înseamnă că direcţia
   iniţială presupusă pentru curent este greşită!
6. Adunarea algebrică a curenţilor de buclă pentru aflarea curenţilor
   prin componentele prin care trec mai mulţi curenţi de buclă
7. Aflarea căderilor de tensiune pe toţi rezistorii (E=IR)

** Metoda nodului de tensiune

Metoda nodului de tensiune pentru analiza circuitelor determină
tensiunea nodurilor în funcţie de ecuaţiile legii lui Kirchhoff pentru
curent. Această analiză arată puţin ciudat pentru că necesită înlocuirea
surselor de tensiune cu surse echivalente de curent. De asemenea,
valorile rezistorilor în ohmi sunt înlocuite prin conductanţele
ecivalente în siemens, G = 1/R. Unitatea de măsură pentru conductanţă
este siemens-ul, S=Ω^{-1}

**** Exemplul 1

Începem cu un circuit ce conţine surse de tensiune convenţionale. Un
punct comun E_{0} este ales ca şi punct de referinţă. Tensiunile pentru
celelalte noduri, E_{1} şi E_{2} sunt calculate în funcţie de acest
punct.

#+CAPTION: circuit electric
[[./poze/00497.png]]

O sursă de tensiune în serie cu o rezistenţă trebuie să fie înlocuită de
o sursă de curent echivalentă în paralel cu o rezistenţă. Vom scrie apoi
ecuaţiile LKC pentru fiecare nod. Partea dreaptă a ecuaţiei reprezintă
valoarea sursei de curent ce alimentează nodul respectiv. Circuitul
modificat arată asfel:

#+CAPTION: circuit electric
[[./poze/00498.png]]

Înlocuim rezistenţa rezistorilor în ohmi cu conductanţa acestora în
siemens:

#+BEGIN_EXAMPLE
               I1 = E1/R1 = 10/2 = 5 A
               I2 = E2/R5 = 4/1  = 4 A

               G1 = 1/R1 = 1/2 Ω   = 0.5 S
               G2 = 1/R2 = 1/4 Ω   = 0.25 S
               G3 = 1/R3 = 1/2.5 Ω = 0.4 S

               G4 = 1/R4 = 1/5 Ω   = 0.2 S
               G5 = 1/R5 = 1/1 Ω   = 1.0 S
#+END_EXAMPLE

#+CAPTION: circuit electric
[[./poze/00499.png]]

Conductanţele paralele (rezistorii) pot fi combinaţi prin adunarea
conductanţelor. Deşi nu vom redesena circuitul, putem deja aplica metoda
nodului de tensiune:

#+BEGIN_EXAMPLE
               GA = G1 + G2 = 0.5 S + 0.25 S = 0.75 S
               GB = G4 + G5 = 0.2 S + 1 S = 1.2 S 
#+END_EXAMPLE

Pentru dezvoltarea unei metode generale, vom scrie ecuaţiile LKC în
funcţie de tensiunile necunoscute ale nodurilor 1 şi 2, V_{1} şi V_{2}
de această dată.

#+BEGIN_EXAMPLE
               GAE1 + G3(E1 - E2) = I1             (1)

               GBE2 - G3(E1 - E2) = I2             (2)



               (GA + G3 )E1         -G3E2 = I1     (1)

                      -G3E1 + (GB + G3)E2 = I2     (2)
#+END_EXAMPLE

Suma conductanţelor conectate la primul nod este este coeficientul
pozitiv al primei tensiuni din ecuaţia (1). Suma conductanţelor
conectate la cel de al doilea nod este coeficientul pozitiv al celei de
a doua tensiuni din ecuaţia (2). Ceilalţi coeficienţi sunt negativi,
reprezentând conductanţele dintre noduri. Pentru ambele ecuaţii, partea
dreaptă a ecuaţiei este egală cu sursa de curent respectivă conectată la
nod. Această metodă ne permite să scriem rapid ecuaţiile prin inspecţie
şi duce la următoarele reguli pentru aplicarea metodei nodului de
tensiune.

1. Înnlcuirea surselor de tensiune în serie cu un rezistor cu o sursă
   echivalentă de curent şi un rezistor în paralel
2. Schimbarea valorilor rezistorilor în conductanţe
3. Selectarea unui nod de referinţă (E_{0})
4. Desemnarea unor tensiuni necunoscute pentru nodurile rămase,
   (E_{1})(E_{2}) ... (E_{N})
5. Scrierea unei ecuaţii LKC pentru fiecare nod, 1, 2, ... N.
   Coeficientul pozitiv a primei tensiuni din prima ecuaţie este suma
   conductanţelor conectate la primul nod. Coeficientul pentru a doua
   tensiune din a doua ecuaţie este suma conductanţelor conectate la
   acel nod. Acelaşi lucru este valabil şi pentru a treia tensiune în
   ecuaţia a treia şi pentru celelalte ecuaţii. Aceşti coeficienţi se
   găsesc pe o diagonală.
6. Toţi ceilalţi coeficienţi ai ecuaţiei sunt negativi, reprezentând
   conductanţele dintre noduri. În prima ecuaţie, coeficientul al doile
   reprezintă conductanţa dintre nodul 1 şi nodul 2, al treilea
   coeficient reprezintă conductanţă dintre nodul 1 şi nodul 3. Acelaşi
   lucru este valabil şi pentru celelalte ecuaţii
7. Partea din dreapta a ecuaţiilor reprezintă sursa de curent conectată
   la nodurile respective
8. Rezolvarea sistemului de ecuaţii şi aflarea tensiunilor nodurilor
   necunoscute

Pentru figura de mai sus, ecuaţiile arată asfel:

#+BEGIN_EXAMPLE
               (0.5+0.25+0.4)E1 -(0.4)E2=  5 
              -(0.4)E1 +(0.4+0.2+1.0)E2 = -4
               (1.15)E1 -(0.4)E2=  5 

              -(0.4)E1 +(1.6)E2   = -4

               E1 =  3.8095
               E2 = -1.5476
#+END_EXAMPLE

**** Exemplul 2

Circuitul de mai jos are trei noduri. Conductanţele nu apar pe desen,
dar G_{1}=1/R_{1}, etc.

#+CAPTION: circuit electric
[[./poze/00500.png]]

Există trei noduri pentru care putem scrie ecuaţii. Coeficienţii sunt
pozitivi pentru E_{1} (ecuaţia 1), E_{2} (ecuaţia 2) şi E_{3} (ecuaţia
3). Acestea sunt sumele tuturor conductanţelor conectate la nodurile
respective. Toţi ceilalţi coeficienţi sunt negativi, reprezentând
conductanţa între noduri. Partea din dreapta a ecuaţiei reprezintă sursa
de curent, 0.136092 amperi, singura sursă pentru nodul 1. Celelalte
ecuaţii au zero în partea dreapta datorită lipsei unei surse de
tensiune.

#+BEGIN_EXAMPLE
               (G1 + G2)E1              -G1E2             -G2E3      = 0.136092
                     -G1E1  +(G1 + G3 + G4)E2             -G3E3      = 0
                     -G2E1              -G3E2 +(G2 + G3 + G5)E3      = 0
#+END_EXAMPLE

Se poate observa că diagonala matricii formate are coeficienţi pozitivi.
Toţi ceilalţi coeficienţi sunt negativi.

Soluţia este E_{1} = 24.000 V, E_{2} = 17.655 V, E_{3} = 19.310 V.

Sumar:

1. Înlocuirea surselor de tensiune conectate în serie cu un rezistor cu
   o sursă de curent conectată în paralel cu un rezistor. Cele două
   reprezentări sunt echivalente
2. Schimbarea valorilor rezistorilor cu conductanţe
3. Selectarea unui nod de referinţă (E_{0})
4. Atribuirea de tensiuni necunoscute (E_{1})(E_{2}) ... (E_{n})
   nodurilor rămase
5. Scrierea legii lui Kirchhoff pentru curent pentru fiecare din
   nodurile 1, 2, ... N. Coeficientul pozitiv al primei tensiuni din
   prima ecuaţie reprezintă suma conductanţelor legate la acel nod.
   Coeficientul pozitiv al celei de a doua tensiuni, din ecuaţia a doua,
   este suma conductaţelor conectate la acel nod. Acelaşi lucru este
   valabil şi pentru coeficientul celei de a treia tensiuni din ecuaţia
   a treia, precum şi pentru toate celelalte ecuaţii. Toţi coeficienţii
   se regăsesc pe diagonala principală
6. Toţi ceilalţi coeficienţi ale celorlalte ecuaţii sunt negativi şi
   reprezintă conductanţele dintre noduri. În prima ecuaţie, al doilea
   coeficient reprezintă conductanţa dintre nodul 1 şi nodul 2;
   coeficientul al treilea reprezintă conductanţa dintre nodul 1 şi
   nodul 3. Acelaşi lucru este valabil pentru toţi ceilalţi coeficienţi
   ai tuturor ecuaţiilor
7. Termenii din partea dreapta a ecuyaţiei reprezintă sursele de curent
   conectate la nodurile respective
8. Se rezolvă sistemul de ecuaţii pentru aflarea tensiunilor de nod
   necunoscute

** Teorema lui Millman

Prin intermediul teoremei lui Millman, circuitul este redesenat ca şi o
reţea de ramuri paralele, fiecare ramură conţinând un rezistor sau o
combinaţie serie baterie/rezistor. Această teoremă se poate aplica doar
în cazul circuitelor ce pot suferi această modificare.

**** Exemplu

Avem (din nou) circuitul de mai jos:

#+CAPTION: circuit electric
[[./poze/00209.png]]

Acelaşi circuit redesenat pentru aplicarea teoremei lui Millman:

#+CAPTION: circuit electric
[[./poze/00223.png]]

Luând în considerare rezisteţa şi tensiunea furnizată în fiecare ramură,
putem folosi teorema lui Millman pentru aflarea căderilor de tensiune în
toate ramurile. Chiar dacă nu există bateria B_{2}, notaţia B_{3} pentru
bateria din dreapta este pentru a scoate în evidenţă faptul că aceasta
aparţine ramurii 3 din circuit!

Teorema nu este altceva decât o ecuaţie lungă aplicabilă oricărui
circuit ce poate fi redesenat ca şi ramuri paralele, fiecare ramură cu
propria sa sursă de tensiune şi rezistenţă în serie:

#+CAPTION: teorema lui Millman
[[./poze/10188.png]]

Înlocuind valorile din exemplul de mai sus ajungem la următorul
rezultat:

#+CAPTION: formulă
[[./poze/10189.png]]

Valoarea rezultatului, 8 V, reprezintă căderea de tensiune pe toate
ramurile:

#+CAPTION: circuit electric
[[./poze/00224.png]]

Polarităţile tuturor tensiunilor au ca şi referinţa acelaşi punct. În
exemplul de mai sus, firul de jos este folosit ca şi punct de referinţă,
prin urmare tensiunile pentru fiecare ramură au fost introduse în
ecuaţie ca fiind pozitive (28 pentru R_{1}, 0 pentru R_{2} şi 7 pentru
R_{3}).

Pentru aflarea căderilor de tensiune pe fiecare rezistor, tensiunea
Millman (8 V în acest caz) trebuie compoarată cu tensiunea fiecărei
surse din fiecare ramură, folosind principiul aditivităţii tensiunilor
în serie:

#+CAPTION: formulă
[[./poze/10190.png]]

Pentru aflarea curenţilor prin fiecare ramură, aplicăm legea lui Ohm
(I=E/R):

#+CAPTION: formulă
[[./poze/10191.png]]

Direcţia curentului prin fiecare rezistor este determinată de
polaritatea fiecărui rezistor şi *nu* de polaritatea bateriei, curentul
putând fi forţat să de deplaseze invers printr-o baterie, precum în
cazul bateriei B_{3}. Acest lucru este bine de ţinut minte fiindcă
teorema lui Millman nu ne oferă niciun indiciu cu privire la
posibilitatea unei direcţii greşite a curenţilor precum este cazul
metodelor ramurii de curent şi a buclei de curent. Trebuie să fim atenţi
la polaritatea căderii de tensiune la bornele rezistorilor, determind de
acolo direcţie de curgere a curentului.

#+CAPTION: circuit electric
[[./poze/00226.png]]

Sumar:

-  Teorema lui Millman consideră circuitul o reţea paralelă de ramuri.
-  Toate tensiunile introduse şi aflate din teorema lui Millman au ca
   referinţă unul şi acelaşi punct din circuit (de obicei latura de jos
   a circuitului)

** Teorema superpoziţiei

Teorema superpoziţiei reprezintă acea viziune de geniu ce transformă un
subiect complex într-o versiune simplă şi uşor de înteles.

Strategia constă în eliminarea rând pe rând a tuturor surselor de putere
din circuit exceptând una singură, utilizând analiza serie/paralel
pentru determinarea căderilor de tensiune şi a curenţilor din reţeaua
modificată pentru fiecare sursă de putere separat. Apoi, după ce toate
căderile de tensiune şi curenţii au fost determinaţi pentru fiecare
sursă de tensiune funcţionând separat/independent în reţea, valorile
sunt /suprapuse/ una peste cealaltă (adunare algebrucă) pentru
determinarea efectivă a curenţilor şi tensiunilor atunci când în circuit
funcţionează toate sursele de putere împreună.

**** Exemplu

Să luăm acelaşi circuit ca şi exemplu:

#+CAPTION: circuit electric
[[./poze/00209.png]]

Din moment ce avem două surse de putere în acest circuit, va trebui să
calculăm două seturi de date pentru căderile de tensiune şi curent, un
set pentru circuitul funcţionând doar cu sursa de tensiune de 28 de
volţi...

#+CAPTION: circuit electric
[[./poze/00227.png]]

...celălalt pentru circuitul funcţionând doar cu bateria de 7 volţi:

#+CAPTION: circuit electric
[[./poze/00228.png]]

Atunci când redesenăm un circuit pentru analiza serie/paralel cu o
singură sursă, toate celelalte surse de tensiune sunt înlocuite de fire
(scurt circuit), şi toate sursele de curent sunt înlocuitr de circuite
deschise. Din moment ce avem doar surse de tensiune (baterii) în
circuitul de mai sus, toate sursele de putere inactive vor fi înlocuite
de fire.

Analizând circuitul în care acţionează doar bateria de 28 de volţi,
obţinem următoarele valori pentru tensiune şi curent:

#+CAPTION: tabel
[[./poze/10192.png]] 
#+CAPTION: circuit electric
[[./poze/00229.png]]

Analizând circuitul în care acţionează doar bateria de 7 de volţi,
obţinem următoarele valori pentru tensiune şi curent:

#+CAPTION: tabel
[[./poze/10193.png]] 
#+CAPTION: circuit electric
[[./poze/00230.png]]

Atunci când realizăm suprapunerea, trebuie să fim foarte atenţi la
polaritatea căderilor şi la direcţia curenţilor, pentru că aceste valori
se adună /algebric/:

#+CAPTION: tabel
[[./poze/00231.png]]

Aplicând aceste valori, rezultatul final arată asfel:

#+CAPTION: circuit electric
[[./poze/00232.png]]

Acelaşi lucru este valabil şi în cazul curenţilor.

#+CAPTION: tabel
[[./poze/00233.png]]

Folosind valorile aflate după aplicarea superpoziţiei, circuitul arată
asfel:

#+CAPTION: circuit electric
[[./poze/00234.png]]

Simplu şi elegant în acelaşi timp. Totuşi, teorema superpoziţiei poate
fi aplicată doar circuitelor ce pot fi reduse la combinaţii de circuite
serie/paralel pentru fiecare sursă de putere (tensiune sau curent) în
parte, şi doar atunci când ecuaţiile folosite sunt liniare. Acest lucru
înseamnă ca teorema nu potate fi folosită decât pentru determinare
tensiunii şi a puteri /nu>/ şi a puterii! Puterile disipate în circuit,
fiind funcţii neliniare, nu pot fi adunate algebric atunci când se
consideră doar o sursă de putere. Aceeiaşi nevoie de liniaritate
înseamnă ca teorema este inutilă în circuitele în care rezistenţa
componentelor se modifică odată cu tensiunea sau temperatura, ca de
exemplu becuri incandescente sau varistoare.

O altă condiţie este ca toate componentele să fie „bilaterale”,
însemnând faptul că trebuie să se comporte exact le fel indiferent care
este direcţia de deplasare a electronilor prin ele. Rezistenţele
îndeplinesc această cerinţă, precum şi toate circuitele studiate până
acum.

Teorema superpoziţiei se foloseşte şi în studiul circuitelor de curent
alternativ (CA) şi circuitele cu amplificatoare semiconductoare, acolo
unde de multe ori curentul alternativ este mixat (suprapus) peste
curentul continuu. În asfel de cazuri putem analiza circuitul când doar
sursa de curent continuu este prezentă în circuit şi atunci când doar
cea de curent alternativ este prezentă; rezultatul final este
superpoziţia celor două cazuri. Până una alta, folosind teorema
superpoziţie nu mai suntem nevoiţi să folosim sistemele de ecuaţii
pentru analiza circuitelor.

Sumar:

-  Conform teremei superpoziţiei, un circuit poate fi analizat
   considerând că în circuit funcţionează doar câte o singură sursă de
   putere pe rând; valorile tensiunilor şi curenţilor pentru fiecare caz
   în parte, se adună pentru aflarea soluţiei finale, atunci când în
   circuit funcţionează toate sursele de putere
-  Pentru a scoate toate sursele de putere din circuit exceptând una
   singură, toate sursele de tensiune se înlocuiesc cu un fir, şi toate
   sursele de curent cu un circuit deschis.

** Teorema lui Thevenin

Teorema lui Thevenin susţine că orice circuit liniar poate fi
simplificat, indiferent de complexitatea sa, la un circuit echivalent cu
doar o singură sursă de tensiune şi o rezistenţă legată în serie.
Semnificaţia termenului „liniar” este aceeiaşi ca şi în cazul teoriei
superpoziţiei, unde toate ecuaţiile folosite trebuie să fie liniare.
Dacă avem de a face cu componente pasive (rezistori, bobine şi
condensatori) această condiţie este îndeplinită. Dar, există unele
componente, precum cele semiconductoare, ce sunt neliniare. Aceste
circuite le vom numi prin urmare /neliniare/

Teorema lui Thevenin este folosită în special pentru analiza sistemelor
de putere şi alte circuite în care un rezistor din circuit (rezistorul
de „sarcină”) este supus modificărilor; reclacularea circuitului este
necesară cu fiecare valoare a rezistenţei de sarcină pentru determinarea
tensiuni şi curentului prin el.

**** Exemplu

Să reluăm circuitul studiat până acum cu celelalte metode:

#+CAPTION: circuit electric
[[./poze/00209.png]]

Să presupunem că rezistorul R_{2} este sarcina din acest circuit. Avem
deja la dispoziţie patru metode pentru determinarea tensiunii şi
curentului prin R_{2}, dar niciuna dintre aceste metode nu este
eficientă din punct de vedere al timpului de lucru. Imaginaţi-vă că aţi
folosi aceste metode de fiecare dată când valoarea sarcinii (rezistenţei
de sarcină) se schimbă (modificarea rezistenţei sarcinii este un lucru
/foarte/ des întâlnit în sistemele de putere). Această situaţie ar
presupune /multă/ muncă!

Teorema lui Thevenin înlătură temporar sarcina din circuitul iniţial
transformând ceea ce rămâne într-un circuit echivalent compus dintr-o
singură sursă de tensiune şi rezistenţe în serie. Rezistenţa de sarcină
poate fi apoi re-conectată în acest „circuit Thevenin echivalent” şi se
pot continua calculele pentru întreaga reţea ca şi cum nu ar fi decât un
simplu circuit serie:

#+CAPTION: circuit electric
[[./poze/00235.png]]

După conversia circuitului vom avea:

#+CAPTION: circuit electric
[[./poze/00236.png]]

„Circuitul Thevenin echivalent” este echivalentul electric ale surselor
şi rezistorilor B_{1}, R_{1}, R_{3} şi B_{2} văzute din cele două puncte
de contact al rezistorului de sarcină R_{2}. Acest circuit echivalent,
dacă este dedus corect, se va comporta exact ca şi circuitul original.
Cu alte cuvinte, curentul şi tensiunea sarcinii (R_{2}) ar trebuie să
fie exact aceeiaşi în ambele circuite. Rezistenţa R_{2} nu potate face
diferenţa dintre reţeaua originală şi circuitul echivelnt, atâta timp
cât E_{Thevenin} şi R_{Thevenin} au fost calculate corect.

Avantajul transformării constă în uşurinţa calculelor pentru circuitul
simplificat, mult mai uşoară decât în cazul circuitului original. Primul
pas este înlăturarea rezistenţei de sarcină din circuitul original şi
înlocuirea acestuia cu un circuit deschis:

#+CAPTION: circuit electric
[[./poze/00237.png]]

Apoi determinăm căderea de tensiune între punctele „fostei” sarcini,
folind orice metode disponibile. În acest cazu, circuitul original, mai
puţin sarcina, nu este altceva decât un circuit serie simplu cu două
baterii; putem aplica prin urmare regulile circuitelor serie, legea lui
ohm şi legea lui Kirchhoff pentru tensiune:

#+CAPTION: tabel
[[./poze/10194.png]] 
#+CAPTION: circuit electric
[[./poze/00238.png]]

Căderea de tensiune între cele două puncte ale sarcinii poate fi dedusă
din tensiunea bateriei şi căderea de tensiune pe una dintre baterii,
fiind de 11.2 volţi. Aceasta este tensiunea Thevenin, E_{Thevenin} din
circuitul echivalent:

#+CAPTION: circuit electric
[[./poze/00239.png]]

Pentru aflarea rezistenţei serie din circuitul echivalent, trebuie să
luăm circuitul original, mai puţin sarcina, să înlăturăm sursele de
putere (la fel ca în cazul teoremei superpoziţiei) şi să determinăm
rezistenţa de la un terminal la celălalt:

#+CAPTION: circuit electric
[[./poze/00240.png]]

După înlăturarea celor două baterii, rezistenţa totală măsurată în
această locaţie este egală cu rezistenţele R_{1} şi R_{3} în paralel:
0.8 Ω. Aceasta reprezintă rezistenţa Thevenin (R_{Thevenin}) pentru
circuitul echivalent:

#+CAPTION: circuit electric
[[./poze/00241.png]]

Cunoscând valoarea rezistorului (2 Ω) dintre cele două puncte de
conexiune, putem determina căderea de tensiune şi curentul prin acesta,
ca şi cum întregul circuit nu ar fi altceva decât un simplu circuit
serie:

#+CAPTION: tabel
[[./poze/10195.png]]

Putem oberva că valorile pentru curent şi tensiune (4 amperi, 8 volţi)
sunt identice cu valorile găsite aplicând celelalte metode de analiză.
De asemenea, valorile tensiunilior şi curenţilor pentru rezistenţa serie
şi sursa Thevenin echivalente nu se aplică componentelor din circuitul
original. Teorem lui Thevenin este folositoare doar pentru determinarea
comportamentului unui /singur/ rezistor din reţea: sarcina.

Sumar:

-  Teorema lui Theveinn este o modalitate de reducere a unei reţele la
   un circuit echivalent compus dinstr-o singură sursă de tensiune, o
   rezistenţă serie şi rezistenţa de sarcină

*Paşii pentru aplicarea teoremei lui Thevenin:*

1. Găsirea sursei de tensiune Thevenin prin îndepărtarea sarcinii din
   circuitul original şi calcularea căderii de tensiune dintre punctele
   în care se afla sarcina iniţial
2. Găsirea rezistenţei Thevenin prin îndepărtarea tuturor surselor de
   putere din circuitul original şi calcularea rezistenţei totale dintre
   cele două puncte
3. Desenarea circuitului Thevenin echivalent, cu sursa de tensiune şi
   rezistenţa Thevenin în serie. Rezistorul de sarcină se re-introduce
   între cele două puncte (deschise) din circuit
4. Aflarea căderii de tensiune şi a curentului prin rezistorul de
   sarcină folosind regulile circuitelor serie

** Teorema lui Norton

Conform teoremei lui Norton este posibilă simplificarea oricărui circuit
liniar, indiferent de complexitate, la un circuit echivalent dotat cu o
singură sursă de curent şi o rezistenţă paralelă, ambele conectate la o
sarcină. La fel ca în cazul teoremei lui Thevenin, termenul „liniar” are
semnificaţia teoremei superpoziţiei: ecuaţiile implicate trebuie să fie
liniare.

**** Exemplu:

Circuitul iniţial este cel folosit şi în exemplele precedente, şi arată
asfel:

#+CAPTION: circuit electric
[[./poze/00209.png]]

Circuitul echivalent după aplicarea teoremei lui Norton va fi următorul:

#+CAPTION: circuit Norton echivalent
[[./poze/00242.png]]

/Sursa de curent/ este un component a cărui scop este furnizarea unei
valori constante de curent, indiferent de valoarea tensiunii.

La fel ca în cazul teoremei lui Thevenin, întreg circuitul original, în
afară de rezistenţa de sarcină, a fost redus la un circuit echivalent ce
este mult mai uşor de analizat. Paşii folosiţi pentru calcularea sursei
de curent, I_{Norton}, şi a rezistenţei Norton, R_{Norton}, sunt de
asemenea similari teoremei precedente.

Primul pas este identificarea rezistenţei de sarcină şi înlăturarea
acesteia din circuitul original:

#+CAPTION: circuit electric
[[./poze/00237.png]]

Pentru aflarea curentului Norton, plasăm un fir (scurt circuit) între
cele două puncte ale sarcinii şi determinăm curentul rezultat. Observaţi
că acest pas este exact invers în teorema lui Thevenin, unde am înlocuit
sarcină cu un circuit deschis:

#+CAPTION: circuit electric
[[./poze/00243.png]]

Acum avem o cădere de 0 volţi între punctele de conexiune a sarcinii
(înăturate), ceea ce înseamă că valoarea curentului prin R_{1} depinde
doar de tensiunea bateriei B_{1} şi de valoarea rezistorului R_{1}: 7
amperi (I=E/R). Acelaşi lucru este valabil şi în partea dreapta a
circuitului, unde curentul este tot 7 amperi. Prin urmare, curentul
total prin scurt circuitul sarcinii este de 14 amperi şi reprezintă
curentul sursei Norton (I_{Norton}).

#+CAPTION: circuit electric
[[./poze/00244.png]]

Din nou, direcţia săgeţii unei surse de curent este /contrară/
deplasării reale a electronilor printr-un circuit, notaţie ce o folosim
în această carte.

Pentru calcularea rezistenţei Norton, procedăm precum în cazul teoremei
lui Thevenin: luăm circuitul original, fără rezistenţa de sarcină,
îndepărtăm sursele de putere conform principiului aplicat în cadrul
teoremei superpoziţiei (sursele de tensiune le înlocuim cu scurt circuit
iar sursele de tensiune cu circuit deschis) şi aflăm apoi rezistenţa
totală dintr-un punct al sarcinii la celălalt (cei doi rezistori legaţi
în paralel):

#+CAPTION: circuit electric
[[./poze/00240.png]]

În acest moment circuitul Norton echivalent arată asfel:

#+CAPTION: circuit electric
[[./poze/00245.png]]

Reconectând rezistenţa de sarcină iniţială (2 Ω), vom analiza circuitul
Norton precum o conexiune paralelă simplă:

#+CAPTION: tabel
[[./poze/10196.png]]

La fel cum am văzut şi în cazul teoremei lui Thevenin, singurele
informaţii utile din această analiză sunt valoarea tensiunii şi a
curentului prin rezistenţa de sarcină R_{2}; celelalte informaţii cu
privire la circuit sunt irelevent. Avantajul constă în simplitatea
analizei circuitului atunci când avem mai multe valori ale rezistenţei
de sarcină pentru care vrem să aflăm tensiunea şi curentul.

Sumar:

-  Teorema lui Norton este o metodă de reducere a reţelei la un circuit
   echivalent compus dintr-o singură sursă de curent, un rezistor în
   paralel şi o sarcină în paralel.

*Paşii pentru implementarea teoremei lui Norton:*

1. Găsirea sursei Norton de curent prin îndepărtarea tuturor rezstorilor
   din circuitul iniţial şi calcularea curentului prin scurt circuitul
   creat între punctele de contact ale fostei sarcini a
   circuitului(scurt circuit)
2. Aflarea rezistenţei Norton prin îndepărtarea tuturor surselor de
   putere din circuit şi calcularea rezistenţei totale dintre punctele
   de contact ale fostei sarcini a circuitului (circuit descis)
3. Realizarea circuitului Norton echivalent, cu sursa de curent şi
   rezistorul Norton în paralel. Rezistorul de sarcină se re-introduce
   între cele două puncte deschise ale circuitului echivalent
4. Aflarea tensiunii şi curentului prin sarcină aplicând regulile
   circuitelor paralele

** Echivalenţa teoremelor Thevenin-Norton

Din moment ce ambele teoreme, atât Thevenin cât şi Norton, reprezintă
metode valide de reducere a reţelelor complexe spre circuite mult mai
simple şi uşor de analizat, trebuie să existe un procedeu de
transformare a unui circuit Thevenin echivalent într-unul Norton
echivalent.

Metoda de calcuare a rezistenţei este aceeiaşi în ambele cazuri:
îndepărtarea tuturor surselor de putere şi determinarea rezistenţei
între punctele de conexiune rămase libere. Cele două rezistenţe sunt
prin urmare egale:

#+CAPTION: circuit electric
[[./poze/00241.png]] 
#+CAPTION: circuit
#+CAPTION: electric
[[./poze/00245.png]] 
#+CAPTION: formulă [[./poze/10197.png]]

Luând în considerare faptul că ambele circuite echivalente sunt gândite
să se comporte asemenea reţelei originale în ceea ce priveşte
alimentarea sarcinii cu tensiune şi curent electric, circuitele Thevenin
şi Norton ar trebui şi ele să se comporte identic.

Acest lucru se traduce prin faptul că ambele circuite ar trebui să
producă aceeiaşi cădere de tensiune între punctele de contact ale
sarcinii, atunci când aceasta nu este prezentă în circuit. Pentru
circuitul Thevenin, căderea de tensiune pentru circuitul deschis trebuie
să fie egală cu sursa de tensiune Thevenin, 11.2 voţi în acest caz. În
cazul circuitului Norton, toţi cei 14 amperi generaţi de sursa de curent
trebuie să treacă prin rezistenţa de 0.8 ohmi, producând prin urmare o
cădere de tensiune de 11.2 volţi (E=IR). Putem susţine asfel că
tensiunea Thevenin este egală cu, curentul Norton înmulţit cu rezistenţa
Norton:

#+CAPTION: formulă
[[./poze/10198.png]]

Transformarea unui circuit Norton într-un circuit Thevenin se realizează
folosind aceeiaşi valoare a rezistenţei şi calculând tensiunea Thevenin
cu ajutorul legii lui Ohm.

În aceeiaşi ordine de idei, atât circuitul Thevenin cât şi circuitul
Norton ar trebui să genereze aceeiaşi cantitate de curent printr-un
scurt circuit între terminalii sarcinii, atunci când aceasta nu este
prezentă în circuit. În circuitul Norton, curentul de scurt circuit este
exact curentul sursei (de curent), 14 amperi în acest caz. În circuitul
Thevenin, întreaga cădere de tensiune de 11.2 volţi se regăseşte la
bornele rezistorului de 0.8 ohmi, ceea ce produce exact acelaşi curent
prin scurt (circuit), 14 amperi (I=E/R). Putem susţine asfel că,
curentul Norton este egal cu tensiune Thevenin împărţită la rezistenţa
Thevenin:

#+CAPTION: formulă
[[./poze/10199.png]]

Vom utiliza relaţia de echivalenţă dintre cele două teorema în
următoarea secţiune.

Sumar:

-  Rezistenţele Thevenin şi Norton sunt egale
-  Tensiunea Norton este egală cu, curentul Norton înmulţi cu rezistenţa
   Norton
-  Curentul Norton este egal cu tensiune Thevenin împărţită la
   rezistenţa Thevenin

** Teorema lui Millman revizuită

Revenim acum asupra teoremei lui Millman pentru a elucida forma
„ciudată” a ecuaţiei şi provenienţa acesteia:

#+CAPTION: formulă
[[./poze/10188.png]]

Numitorul ecuaţiei seamănă cu numitorul ecuaţiei pentru calculul
rezistenţei paralele, iar termenii E/R ai numărătorului reprezintă
valori ale curentului (I=E/R).

Pentru înţelegearea acestei ecuaţii folosim echivalenţa Thevenin-Norton
discutată în secţiunea precedentă. Ecuaţia Millman consideră că fiecare
ramură reprezintă defapt un circuit Thevenin echivalent; fiecare ramură
este apoi transformată într-un circuit Norton echivalent.

#+CAPTION: circuit electric
[[./poze/00223.png]]

În circuitul de mai sus, bateria B_{1} şi rezistorul R_{1} sunt văzute
ca şi o sursă Thevenin potrivite pentru transformarea într-o sursă
Norton de 7 A (28 V / 4 Ω) în paralel cu un rezistor de 4 Ω. Ramura din
dreapta se transformă într-o sursă de curent de 7 A (7 V / 1 Ω) şi un
rezistor de 1 Ω conectat în paralel. Ramura din centru, neconţinând
nicio sursă de tensiune, se transformă într-o sursă de curent Norton de
0 A în paralel cu un rezistor de 2 Ω:

#+CAPTION: circuit electric
[[./poze/00246.png]]

Din moment ce valorile sursele de curent sunt aditive algebric, curentul
total prin circuit este de 7 + 0 + 7, adică 14 A. Această adunare a
curenţilor surselor Norton este reprezentată la numărătorul ecuaţiei
Millman:

#+CAPTION: ecuaţia teoremei lui Millman
[[./poze/10200.png]]

Toate rezistenţele Norton sunt conectate în paralel. Aceast lucru este
reprezentat în numitorul ecuaţiei lui Millman:

#+CAPTION: ecuaţia teoremei lui Millman
[[./poze/10201.png]]

În cazul de faţă, rezistenţa totală este de 517.43 miliohmi (571.43 mΩ).
Circuitul echivalent se poate acum redesena şi conţine doar o sursă (de
curent) Norton şi o singură rezistenţă Norton:

#+CAPTION: circuit electric
[[./poze/00247.png]]

Folosim legea lui Ohm pentru aflarea căderii de tensiune pe aceste două
componente (E=IR):

#+CAPTION: formulă
[[./poze/10202.png]] 
#+CAPTION: circuit electric
[[./poze/00248.png]]

Pe scurt, ştim despre acest circuit că valoarea totală a curentul este
dată de suma tuturor tensiunilor pe ramuri împărţite la curenţi lor
respectivi. Ştim de asemenea că rezistenţă totală este inversul sumei
inversului tuturor rezistenţelor ramurilor. Şi, trebuie să luăm în
considerare faptul că putem afla tensiunea totală pe toate ramurile prin
înmulţirea curentului total cu rezistenţa totală (E=IR). Tot ce trebuie
să facem acum este să punem împreună cele două ecuaţii pentru curentul
şi rezistenţa totală, mai exact, putem afla tensiunea totală prin
înmulţirea lor:

#+CAPTION: formulă
[[./poze/10203.png]]

În acest moment putem realiza faptul că ecuaţia lui Millman nu este
nimic altceva decât o transformare Thevenin-Norton împreună cu formula
rezistenţei paralele pentru determinarea căderii de tensiune pe toate
ramurile circuitului.

** Teorema transferului maxim de putere

Teorema transferului maxim de putere nu este neapărat o metodă de
analiza a reţelelor ci este folosită pentru optimizarea design-ului
sistemelor. Pe scurt, puterea disipată pe o rezistenţă este maximă
atunci când valoarea rezistenţei este egală cu rezistenţa
Thevenin/Norton a reţelei de alimentare. Dacă rezistenţa sarcinii este
mai mare sau mai mică decât rezistenţa Thevenin/Norton, puterea disipată
de aceasta nu va atinge valoarea maximă (eficienţă scăzută).

Acest lucru se urmăreşte în realizarea unui sistem stereo, unei dorim ca
„impedanţă” difuzorului să fie aceeiaşi cu „impedanţă” amplificatorului
pentru puterea de ieşire (sunet) maximă. Impedanţa este asemănătoare
rezistenţei, doar că implică şi efectele curentului alternativ pe lângă
cel continuu. O valoare a impedenţei prea mare va rezulta într-o putere
de ieşire scăzută. O impedanţă prea mică, pe de altă parte, va rezulta
de asemenea într-o putere de ieşire scăzută dar şi într-o posibilă
încălzire excesivă a amplificatorului.

Revenind la circuitul studiat până acum...

#+CAPTION: circuit electric
[[./poze/00209.png]]

...conform teoremei transferului maxim de putere, valoarea rezistenţei
de sarcină pentru disiparea puterii maxime din circuit, trebuie să fie
egală cu rezistenţa Thevenin (0.8 Ω, în acest caz):

#+CAPTION: circuit electric
[[./poze/00249.png]]

Cu această valoare a rezistenţei, puterea disipată va fi de 39.2 watt:

#+CAPTION: tabel
[[./poze/10204.png]]

Dacă micşorăm valoarea rezistenţei de sarcină (la 0.5 Ω în loc de 0.8 Ω,
de exemplu), puterea disipată pe sarcină descreşte:

#+CAPTION: tabel
[[./poze/10205.png]]

Dacă valoarea rezistenţei sarcinii creşte (la 1.1 Ω în loc de 0.8 Ω, de
exemplu), puterea disipată va fi de asemenea mai mică decât valoarea
acesteia pentru 0.8 Ω:

#+CAPTION: tabel
[[./poze/10206.png]]

Această teoremă este foarte folositoare atunci când dezoltăm un circuit
electric pentru folosirea (disiparea) puterii maxime pe sarcină .

Sumar:

-  Conform teoremei transferului maxim de putere, cantitatea de putere
   disipată pe o sarcină este maximă atunci când valoarea acestei
   rezistenţe este egală cu rezistenţa Thevenin sau Norton a reţelei de
   alimentare a sarcinii

** Transformarea triunghi-stea şi stea-triunghi

De multe ori componentele sunt conectate într-o reţea cu trei terminale,
asfel: conexiunea triunghi (Δ) cunoscută şi sub numele de delta sau Pi
(π) şi configuraţia stea (Y) cunoscută şi sub numele de T. Ne putem da
seama de unde vine numele acestora urmărind desenele de mai jos:

#+CAPTION: configuraţii stea, triunghi, Pi şi T
[[./poze/00250.png]]

Este posibilă calcularea reală a valorilor rezistorilor necesari pentru
formarea unui tip de configuraţie (Δ sau Y) bazându-ne pe valorile
rezistorilor celeilalte configuraţii, prin simpla analiză a conexiunilor
terminalilor. Pe scurt, dacă avem două reţele de rezistori, una Δ şi una
Y, în cadrul cărora rezistorii nu sunt vizibil dar avem la dispoziţie
trei terminali (A, B şi C), rezistorii pot fi proiectaţi pentru ambele
reţele asfel încât nu am putea face diferenţa dintre cele două reţele
din punct de vedere electric. Cu alte cuvinte, configuraţiile
echivalente Δ şi Y se comportă identic.

Există câteva ecuaţii pentru transformare unei reţele în celelate:

#+CAPTION: transformarea triunghi-stea şi stea-triunghi, formule
[[./poze/10207.png]]

Acest tip de configuraţii sunt frecvent întâlnite în sistemele de putere
trifazate de curent alternativ, dar acestea sunt de obicei reţele
echilibrate (toţi rezistorii au aceeiaşi valoare) şi prin urmare
calculele nu sunt atât de complexe.

**** Exemplu

O altă aplicaţie a transformării Δ-Y se găseşte în cadrul circuitelor
punte dezechilibrate, precum cel de jos:

#+CAPTION: punte electrică dezechilibrată
[[./poze/00251.png]]

Rezolvarea acestui circuit folosind analiza curentului de ramură sau
buclei de curent este destul de laborioasă, iar fiindcă există doar o
singură sursă de putere, nici teoremele lui Millman sau superpoziţiei nu
ne sunt de prea mare ajutor în acest caz. Putem folosi teorema lui
Thevenin sau Norton considerând R_{3} rezistorul de sarcină, dar le ce
ne-ar ajuta?

În schimb, putem considera că rezistorii R_{1}, R_{2} şi R_{3} sunt
conectaţi în Δ (respectiv R_{ab}, R_{ac} şi R_{bc}); generăm apoi o
reţea Y echivalentă pentru înlocuirea lor şi transformăm prin acest pas
puntea într-un circuit combinat (mai simplu) serie/paralel.

#+CAPTION: punte electrică dezechilibrată alegerea configuraţiei Δ de
#+CAPTION: transformat în Y
[[./poze/00252.png]]

După aplicarea transformării:

#+CAPTION: punte electrică dezechilibrată Δ transformat în Y
[[./poze/00253.png]]

După efectuarea corectă a calculelor, căderile de tensiune între
punctele A, B şi C vor fi aceleaşi în ambele circuite

#+CAPTION: formule
[[./poze/10208.png]] 
#+CAPTION: circuit electric
[[./poze/00254.png]]

Desigur, valorile rezistorilor R_{4} şi R_{5} rămân aceleşi, 18 Ω
respectiv 12 Ω. Acum putem analiza circuitul precum o combinaţie
serie/paralel, obţinând următoarele rezultate:

#+CAPTION: tabel
[[./poze/10209.png]]

Folosim valorile căderilor de tensiune din tabelul de mai sus pentru
determinarea căderilor de tensiune între punctele A, B şi C, fiind
atenţi la adunarea sau scăderea lor (precum este cazul tensiunii între
punctele B şi C):

#+CAPTION: circuit electric
[[./poze/00255.png]] 
#+CAPTION: formule
[[./poze/10210.png]]

Cu valorile acestor căderi de tensiune aflate, putem trece la circuitul
original unde aceste căderi de tensiune sunt aceleaşi (între aceleaşi
puncte).

#+CAPTION: circuit electric
[[./poze/00256.png]]

Desigur, căderile de tensiune pe rezistorii R_{4} şi R_{5} sunt aceleaşi
ca în cazul circuitului transformat (Y).

Acum putem determina curenţii prin rezistori folosind valorile acestor
tensiuni şi aplicând repetat legea lui Ohm (I=E/R):

#+CAPTION: formule
[[./poze/10211.png]]

Sumar:

-  Configuraţiile Δ (triunghi) mai sunt cunoscute şi sub numele de π
   (Pi)
-  Configuraţiile Y (stea) mai sunt cunoscute şi sub numele de T
-  Atât configuraţiile Δ cât şi Y pot fi transformate (transfigurate) în
   complementele lor echivalente cu ajutorul formulelor corecte ale
   rezistenţelor. Prin „echivalent„, se înţelege faptul că cele două
   reţele sunt electric identice atunci când sunt măsurate de la cele
   trei terminale (A, B şi C)
-  O punte poate fi simplificată la un circuit serie/paralel prin
   transformarea unei jumătăţi din circuit din Δ în Y. Valorile
   căderilor de tensiune din circuitul Y sunt aceleaşi şi în circuitul Δ
   între punctele A, B şi C

* Baterii

** Activitatea electronilor în reacţiile chimice

Până în acest moment nu am discutat în detaliu modul de funcţionare al
bateriilor, ci am presupus pur şi simplu că acestea produc o tensiune
constantă la bornele lor printr-un proces „misterios”. În cele ce
urmează vom explora procesul în mare urmând să facem nişte precizări cu
privire la utilizarea reală a bateriilor în sistemele electrice.

Am discutat în primul capitol despre conceptul de /atom/. Atomii sunt
compuşi din părţi mai mici denumite /particule/. Particulele elementare
dintr-un atom sunt electronii, protonii şi neutronii. Fiecare dintre
aceste particule joacă rolul ei în comportamentul atomului. Activitatea
electrică implică mişcarea electronilor, iar identitatea chimică (ce
determină în mare tipul de material: coductiv/izolator) este determinată
de numărul protonilor din nucleu.

#+CAPTION: structura atomului
[[./poze/00006.png]]

Dislocarea protonilor din nucleul atomului este foarte greu de realizat,
de aici şi stabilitatea identităţii chimice a atomilor în general.
Îndepărtarea electronilor, în schimb, este mult mai uşor de realizat.
După cum am văzut, frecarea este unul dintre procedeele prin care
electronii pot fi „mutaţi” de pe un material pe altul, la fel este şi
căldura, procedeu evidenţiat în cazul termocuplei.

Electronii pot servi însă şi unui alt scop: legarea atomilor între ei.
Această legare a atomilor prin intermediul electronilor poartă numele de
/legătură chimică/. O reprezentare simplificată a unei asemenea legături
dintre doi atomi arată asfel:

#+CAPTION: legătură chimică între doi atomi
[[./poze/00257.png]]

Există mai multe tipuri de legături chimice, cea de sus fiind una
/covalentă/, caracterizată prin împărţirea electronilor de către atomi.
Deoarece aceste legături sunt bazate pe legături formate de electroni,
ele nu pot fi mai puternice decât gradul de imobilitate al electronilor
constituenţi. Ceea ce vrem să spunem este că aceste legături chimice pot
fi create sau desfăcute de aceleaşi forţe ce induc deplasarea
electronilor: căldura, lumina, frecarea, etc.

Atunci când atomii sunt legaţi între ei prin legături chimice, aceştia
formează materiale cu proprietăţi unice numite /molecule/. Desenul de
mai sus, cu doi atomi de acelaşi tip legaţi, este un exemplu de moleculă
simplă. Majoritatea moleculelor sunt formate însă din tipuri diferite de
atomi. Chiar şi moleculele formate din atomi de acelaşi tip pot prezenta
proprietăţi fizice radical diferite.

Însă, pentru studierea bateriilor, trebuie să introducem un alt tip de
legătură chimică, cea /ionică/. Aceasta diferă faţă de legătura
covalentă prin faptul că un atom al moleculei posedă un exces de
electroni iar celălalt atom are electroni în minus; în acest caz,
legătura dintre atomi este rezultatul atracţiei electrostatice dintre
cele două sarcini diferite („+” şi „-”). Atunci când legăturile ionice
iau naştere din atomi neutrii, există de fapt un transfer de electroni
dintre atomii pozitivi şi negativi din punct de vedere electric. Este
bine de ştiut faptul că moleculele conţine de obicei ambele tipuri de
legături chimice. Hidroxidul de sodiu (NaOH) este format dintr-o
legătură ionică dintre atomul de sodiu (pozitiv) şi ionul hidroxil
(negativ). Ionul hidroxil formează o legătură covalentă (simbolizată
prin bară) între hidrogen şi atomii de oxigen:

 Na^{+} O---H^{-}

Sodiul pierde doar un electroc, sarcina lui fiind +1 în exemplul de mai
sus. Dacă un atom pierde mai mult de un electron, sarcina rezultată
poate fi desemnată prin +2, +3, +4, etc. sau printr-o cifră romană în
paranteze ce desemnează starea sa de oxidare (pierderea electronilor),
asfel: (I), (II), (IV), etc. Unii atomi pot avea mai multe stări de
oxidare, şi este bine să precizăm starea de oxidare în formula
moleculară pentru evitarea confuziilor.

Formarea ionilor şi a legăturilor ionice din atomi neutrii sau molecule
(sau /invers/) presupune transferul de electroni. Acest transfer poate
fi folosit pentru generarea curentului electric. Un dispozitiv construit
special în acest scop poartă denumirea de /pilă voltaică/ sau, pe scurt,
/pilă/; aceasta este de obicei formată din doi electrozi metalic
introduşi într-o substanţă chimică denumită /electrolit/ special
concepută pentru facilitarea unei asfel de reacţii electrochimice
(oxidare/reducere):

#+CAPTION: pilă voltaică
[[./poze/00258.png]]

Pila folosită pentru automobile este de obicei cea de „plumb-acid”.
Electrodul negativ este confecţionat din plumb (Pb), iar cel pozitiv din
dioxid de plumb (IV) (PbO_{2}), ambele substanţe fiind metalice. Soluţia
de electrolit este o soluţie diluată de acid sulfuric (H_{2}SO_{4} +
H_{2}O). Dacă electrozii pilei sunt conectaţi la un circuit extern,
asfel încât să fie posibilă deplasarea electronilor de la un electrod la
celălalt, atomii de plumb (IV) din electrodul pozitiv (PbO_{2} vor
câştiga fiecare câte doi electroni pentru a produe Pb(II)O. Atomii de
oxigen rezultaţi se vor combina cu ionii pozitivi de hidrogen (H)^{+} şi
formează apă (H_{2}O). Această deplasare a electrolinor spre electrodul
PbO_{2} îi conferă o sarcină pozitivă. Atomii de plumb din electrodul
negativ cedează fiecare câte doi electroni pentru a produce plumb
Pb(II), care în conbinaţie cu ionii de sulfat (SO_{4}^{-2}), produşi
prin disociaţia ionilor de hidrogen (H^{+}) din acidul sulfuric
(H_{2}SO_{4}), formează sulfatul de plumb (PbSO_{4}. Deplasarea
electronilor dinspre electrodul de plumb îi conferă sarcina electrică
negativă. Aceste reacţii sunt reprezentate mai jos:

#+CAPTION: descărcarea pilei de plumb-acid
[[./poze/00259.png]]

Acest proces prin care pila produce energie pentru alimentarea sarcinii
se numeşte /descărcare/ şi provine de la faptul ca aceasta îşi epuizează
rezervele chimice interne în urma acestui proces. Teoretic, după ce
întreaga cantitate de acid sulfuric se consumă, din pilămai rămân cei
doi electrozi de sulfat de plumb (PbSO_{4}) şi o soluţie electrolitică
de apă pură (H_{2}O); această situaţie nu mai permite formarea
legăturilor ionice adiţionale. În acest moment, pila se spune că este
/complet descărcată/. Stadiul de încărcare poate fi determinat în acest
caz de concentraţia soluţiei acide.

Nu toate pilele voltaice sunt construite pe baza aceloraşi reacţii
chimice, dar lucrul cel mai important de reţinut este că electronii sunt
„motivaţi” să se deplaseze între cei doi electrozi de către reacţiile
ionice dintre moleculele electrozilor şi moleculele electrolitului.
Reacţia este activată atunci când există un drum exterior închis
(complet) pentru formarea curentului electric. La întreruperea acestui
circuit, reacţiile chimice încetează.

Valoarea tensiunii generate de o celulă depinde de tipul reacţiilor
chimice ce au loc în interiorul acesteia, mai bine spus, de configuraţia
chimică a celulei. În exemplul de mai sus, pila de plumb-acid prezintă
la bornele sale o tensiune nominală de 2.04 V, atunci când este
încârcată la maxim (cocentraţia de acid ridicată). /Pila Edison/,
confencţionată din oxid de nickel (electrodul pozitiv) şi fier
(electrodul negativ), cu o soluţie electrolitică de hidroxid de potasiu
generează o tensiune nominală de 1.2 V.

**** Încărcarea pilei voltaice

În cazul anumitor tipuri de pile, reacţiile chimice pot fi inversate
forţând curgerea curentului în sens invers prin pilă. Acest proces
poartă denumirea de /încărcare/. O asfel de pila reîncărcabilă se
numeşte /pilă secundară/. O pilă a cărei compoziţii chimice nu poate fi
readusă la starea iniţială se numeşte /pilă primară/.

Încărcarea unei pile de plumb-acid printr-o sursă de curent externă duce
la inversarea reacţiilor chimice din interiorul acesteia:

#+CAPTION: încărcarea pilei de plumb-acid
[[./poze/00393.png]]

Sumar:

-  
-  

** Construcţia bateriilor electrice

Cuvântul /baterie/ înseamnă pur şi simplu un grup de componente similare
aduse împreună. O /baterie electrică/ este un set de pile voltaice
realizate cu scopul generării unei valori a tensiunii şi curentului mai
mari decât este posibil cu doar o singură pilă.

Simbolul unei pile constă din două linii paralele, una mai scurtă şi una
mai lungă, conectate la capete cu câte un fir:

#+CAPTION: simbolul electric al pilei
[[./poze/00260.png]]

În aceeiaşi ordine de idei, simbolul bateriei constă din mai multe pile
conectate în serie:

#+CAPTION: simbolul electric al bateriei
[[./poze/00261.png]]

După cum am mai spus, tensiunea produsă de un anumita tip de pilă
depinde doar de compoziţia ei chimică, mărimea pilei este irelevantă în
acest caz. Pentru obţinerea unei tensiuni mai mari prin urmare, trebuie
să conectăm mai multe pile în serie. Tensiunea totală la bornele unei
baterii este suma tuturor tensiunilor pilelor. O baterie tipică
plumb-acid instalată pe un automobil generează o tensiune nominală de
12.0 V (6 x 2.0 V):

#+CAPTION: conectarea pilelor în serie pentru generarea unei tensiuni
#+CAPTION: mai mari
[[./poze/00262.png]]

Ca şi convenţie, simbolul bateriei este desenat de obicei cu doar patru
linii lungi/scurte, chiar dacă bateria reală este compusă din mai mult
de patru pile. Totuşi, se poate ca în unele cazuri să întâlnim un simbol
al bateriei cu foarte multe linii lungi/scurte; folosim acest simbol
pentru reprezentarea unei baterii cu o tensiune neobişnuit de mare:

#+CAPTION: simbolul bateriei cu o tensiune neobişnuit de mare
[[./poze/00263.png]]

Deşi mărimea fizică a unei pile nu are nicio relevanţă cu privire la
valoarea tensiunii generate, are totuşi importanţă atunci când luăm în
considerarea rezistenţa acesteia şi prin urmare determină cantitatea
maximă de curent ce o poate genera în circuit. Orice celulă voltaică
posedă o anumită rezistenţa internă datorată electrozilor şi soluţiei
electrolitice. Cu cât pila este mai mare, cu atât este mai mare
suprafaţa de contact a electrozilor cu electrolitul, ceea ce se traduce
printr-o rezistenţă internă mai /scăzută/.

Deşi în mod normal considerăm că bateria se comportă ca o sursă perfectă
de tensiune (absolut constantă) într-un circuit, considerând curentul
ce-o străbate ca depinzând strict de rezistenţa /externă/ a circuitului
de care este ataşată, acest lucru nu se întâmplă de fapt în realitate.
Deoarece fiecare baterie sau pilă posedă o anumită rezistenţa internă,
aceasta afectează valoarea curentului în oricare circuit:

#+CAPTION: simbolul bateriei cu o tensiune neobişnuit de mare
[[./poze/00264.png]]

Bateria reală de mai sus posedă o rezistenţă internă de 0.2 Ω; acest
lucru afectează performanţa bateriei atunci când alimentează sarcina de
1 Ω. Bateria ideală din stânga nu are rezistenţă internă, şi din această
cauză, aplicarea legii lui Ohm (I=E/R) rezultă într-o valoare a
curentului de 10 A pentru o rezistenţă de 1 Ω şi 10 V tensiune de
alimentare. Dar, bateria reală are o rezistenţă în plus ce se opune şi
ea deplasării electronilor, curentul generat în circuit în acest caz
este de numai 8.333 A pentru aceeiaşi valoare a sarcinii.

Bateria ideală în scurt circuit (rezistenţă de 0 Ω a sarcinii) generează
un curent infinit. Pe de altă parte, bateria reală, poate genera doar 50
A (10 V/ 0.2 Ω) într-un scurt circuit de 0 Ω datorită rezistenţei
interne. Ca să nu existe nicio confuzie, reacţiile chimice interne
produc o tensiune tot de 10 volţi şi în cazul bateriei reale, dar o
parte din aceasta cade pe rezistenţa internă a bateriei şi prin urmare
căderea te tensiune pe sarcina circuitului nu este 100% din valoarea
totală a tensiunii generate de baterie.

În mod normal bateriile sunt folosite în circuite în care rezistenţele
lor interne sunt neglijabile în comparaţie cu rezistenţele sarcinilor
(curentul de scurt circuit este mult mai mare decât curentul normal prin
sarcină), comportamentul lor în acest caz este foarte apropiat de cel al
bateriilor reale.

Dacă totuşi avem nevoie de o baterie cu rezistenţă internă mult mai mică
(pentru curenţi mai mari) decât cea a unei singure pile, putem conecta
mai multe pile în paralel:

#+CAPTION: conectarea pilelor în paralel pentru o rezistenţă internă mai
#+CAPTION: mică
[[./poze/00265.png]]

Circuitul Thevenin echivalent al celor cinci pile în paralel este un
circuit cu o singură sursă de tensiune şi un rezistor în serie. Acest
circuit are aceeiaşi valoare a tensiunii (2.0 V) dar o rezistenţa mai
mică (0.04Ω) decât oricare dintre rezistenţele individuale ale pilelor
(0.2 Ω).

Sumar:

-  
-  

** Capacitatea bateriilor

Datorită faptului că bateriile dau naştere unei curgeri de electroni
prin circuit prin intermediul reacţiilor chimice (schimb de electroni),
şi, datorită faptului că numărul de molecule dintr-o baterie este
limitat, trebuie să existe o limită a cantităţii totale de electroni
dintr-o baterie ce sunt „împinşi” în circuit, înainte ca rezervele de
energie a acesteia să se termine. Am putea măsura capacitatea unei
baterii referindu-ne la numărul total de electroni, dar această cifră ar
fi extrem de mare. Am putea folosi coulomb-ul (egal cu 6,25 x 10^{18}
electroni), astfel încât cantităţile cu care lucrăm să fie mult mai
practice.

*** Amper-oră (Ah)

Totuşi, în practică, nu se utilizează mărimile de mai sus, ci se
lucrează cu amper-oră (Ah). Din moment ce un amper reprezintă o curgere
de un coulomb de electroni pe secundă, iar într-o oră sunt 3.600 de
secunde, putem exprima o relaţie directă între numărul de coulombi
(numărul de electroni) şi amper-oră: 1 Ah - 3600 C.

O baterie cu o capacitate de 1 Ah poate alimenta o sarcină cu un curent
continuu de 1 A pentru o perioadă de 1 oră, sau 2 A pentru o jumătate de
oră, etc. După această perioadă, spunem că baterie este descărcată. În
cazul unei baterii ideale, relaţia dintre curentul continuu şi timpul de
descărcare este stabilă şi absolută. Bateriile reale nu au însă acest
comportament. Din acest motiv, atunci când se dă numărul de amperi-oră
pentru o baterie, acest număr este specificat fie pentru o anumită
valoare a curentului, fie a timpului, fie se presupune că este dată
pentru o perioadă de 8 ore (în cazul în care nu este inclus alt factor
de limitare).

În cazul acumulatorilor, notaţia amper-oră specifică de fapt timpul
necesar de încărcare pentru o anumită valoare a curentului de încărcare.
De exemplu, o baterie auto de 70 amperi-oră, complet descărcată, va
necesita o perioadă de încărcare de 10 ore la un curent de încărcare
constant de 7 A (70 / 7).

*** Descărcarea bateriilor

De exemplu, o baterie auto tipică poate avea o capacitate de 70 Ah,
specificată pentru un curent de 3,5 A. Acest lucru înseamnă că bateria
ar putea genera un curent de 3,5 A pentru o perioadă de 20 de ore (70 /
3,5). Dar, să presupunem că am conecta o sarcină cu o rezistenţă mai
mică la bornele bateriei, sarcină ce consumă un curent de 70 A. Ecuaţia
noastră ne-ar spune că în acest caz, bateria ar funcţiona pentru exact o
oră (70 / 70), dar acest lucru nu este neapărat valabil în realitate. În
cazul unor curenţi mai mare, bateria va disipa o căldură mai mare pe
rezistenţa sa internă. Efectul constă în modificarea reacţiilor chimice
ce au loc în interiorul acesteia. Realitatea este că, bateria se va
descărca într-o perioadă mai mică de timp decât o oră.

Invers, dacă ar fi să conectăm o sarcină uşoară (1 mA) la bornele
bateriei, ecuaţia ne-ar spune că baterie ar trebui să genereze putere
pentru o perioadă de 70.000 de ore, puţin sub 8 ani. Totuşi, sunt foarte
mari şanse ca energia chmică a unei baterii reale să se consume datorită
altor factori, precum evaporarea electrolitului, deteriorarea
electrozilor, scurgeri de curent în interiorul bateriei, înainte de
perioada de 8 ani calculată mai sus.

În concluzie, relaţia amper-oră este doar o aproximare ideală a unei
baterii reale. Această trebuie luată în considerare doar pentru valori
apropiate de curent sau de timp specificate de producător. Unii
producători specifică însă factori de reducere a capacităţii totale
pentru funcţionarea la curenţi şi/sau temperaturi diferite de cele
standard.

*** Verificarea stării de încărcare a unei baterii

Pe măsură ce o baterie se descarcă, pe lângă diminuarea stocului de
energie internă, creşte şi rezistenţa internă a acesteia. Electrolitul
devine din ce în ce mai puţin conductiv iar tensiunea bateriei scade pe
măsură ce substanţele chimice devin din ce în ce mai diluate. Cel mai
înşelător efect al unei baterii care se descarcă este creşterea
rezistenţei. Cea mai bună metodă de verificare a stării unei baterii
constă în măsurarea căderii de tensiune la bornele sale când aceasta se
află /conectată în circuit/ şi generează un curent electric
considerabil. Altfel, o simplă conectare a voltmetrului la bornele
bateriei poate indica eronat o baterie „sănătoasă” (tensiune
corespunzătoare), chiar dacă rezistenţa sa internă a crescut
considerabil. Curentul electric „considerabil” este determinat de
parametrii de proiectare a fiecărei baterii în parte. O cădere de
tensiune prea mică (indicată de voltmetru), va indica, evident, o
baterie descărcată. Să luăm câteva exemple.

Scenariul pentru o baterie complet încărcată arată aproximativ astfel:

#+CAPTION: verificarea stării de încărcare a unei baterii
[[./poze/00266.png]]

Dacă bateria se descarcă puţin:

#+CAPTION: verificarea stării de încărcare a unei baterii
[[./poze/00267.png]]

Apoi puţin mai mult:

#+CAPTION: verificarea stării de încărcare a unei baterii
[[./poze/00268.png]]

Şi încă puţin până când este complet descărcată:

#+CAPTION: verificarea stării de încărcare a unei baterii
[[./poze/00269.png]]

Observaţi diferenţa dintre valoarea tensiunii măsurată cu ajutorul
voltmetrului în funcţie de conectarea sau neconectarea bateriei la o
sarcină. Înseamnă oare acest lucru că este inutil să verificăm o baterie
doar cu ajutorului unui voltmetru (fără sarcină)? Nu chiar. Dacă un
voltmetru simplu indică o valoare de doar 7,5 V pentru o baterie de 13,2
V, putem deduce fără urmă de îndoială că aceasta este descărcată.
Totuşi, dacă voltmetrul ar indica 12,5 V, bateria este aproape
încărcată. Atenţie însă, mărimea rezistorul folosit pe post de sarcină
trebuie să corespundă puterii maxime disipate de baterie. Pentru
verificarea bateriilor mari, precum bateriile auto (12 V) de plumb-acid,
acest lucru înseamnă că va trebui să folosim un rezistor ce poate
suporta o putere de câteva sute de W (watt).

Sumar:

-  
-  

** Baterii speciale

*** Pila standard cu mercur

Pe vremuri, un tip special de baterie, cunoscuta sub numele de pilă
standard cu mercur, era folosită ca şi etalon (standard) pentru
calibrarea tensiunilor. Ieşirea unei pile cu mercur era între 1,0184 şi
1,0194 V c.c. (în funcţie de tipul pilei), fiind extrem de stabilă în
timp. Variaţia tensiunii era în jurul valorii de 0,004% pe an.
Alternativ, pilele cu mercur erau cunoscute si sub numele de pile cu
cadmium sau pile Weston. Structura unei astfel de pile este prezentată
în figura de mai jos:

#+CAPTION: pilă standard cu mercur
[[./poze/00270.png]]

Din păcate, pilele cu mercur sunt intolerante la „scurgerile” de curent
şi nu pot fi măsurate cu un voltmetru analogic fără a compromite
acurateţea măsurătorii. Producătorii menţionau un curent nu mai mare de
0,1 mA prin pilă, dar chiar şi această cifră era considerată de moment,
sau instantanee maximă. Prin urmare, pilele standard nu puteau fi
măsurate decât cu un dispozitiv potenţiometric (detector de nul), pentru
care curentul de funcţionare este zero. Scurt-circuitarea unei pile cu
mercur este stric interzisă. După scurt-circuitare, pila nu mai putea fi
folosită ca şi dispozitiv standard. Pilele cu mercur sunt de asemenea
susceptibile la variaţii mici de tensiune în cazul „bruscării” lor
fizice sau termice.

Există două tipuri de pile standard cu mercur, în funcţie de nevoile de
calibrare: saturate şi nesaturate. Pilele standard saturate oferă cea
mai bună stabilitate a tensiunii în timp, suferind în schimb de o
instabilitate termică. Cu alte cuvinte, variaţia tensiunii este
neglijabilă în timp (o variaţie de doar câţiva microvolţi în decurs de
10 ani!), dar este mare schimbările de temperatură (zeci de microvolţi
per grad Celsius). Aceste pile funcţionează cel mai bine în medii de
laborator controlate din punct de vedere termic, şi unde stabilitatea
tensiunii este de o importanţa crucială.

Pilele nesaturate oferă o foarte bună stabilitate termică în dauna
stabilităţii în timp. Tensiunea rămâne practic constantă odată cu
variaţia temperaturii, dar scade constant cu aproximativ 100 µV pe an.
Acest celule erau utilizate cel mai adesea ca şi dispozitive de
calibrare „de teren”. Temperatura ambiantă nu poate fi controlată precis
în aceste situaţii. Tensiunea nominală a unei pile saturate este de
1,0186 V, iar a cele nesaturate de 1,019 V.

Dispozitivele de calibrare semiconductoare moderne au înlocuit în
totalitate pilele standard ca şi referinţe de laborator sau „de teren”
pentru tensiuni.

*** Pila de combustie

Un dispozitiv fascinant, foarte asemănător pilei voltaice, este pila de
combustie. Acest dispozitiv utilizează reacţia chimică de combustie
(ardere) pentru generarea unui curent electric. Procesul de oxidare
chimică (formarea legăturilor ionice ale oxigenului cu alte elemente)
poate produce o deplasare de electroni între doi electrozi asemănător
unei combinaţii de metale şi electroliţi. O pilă de combustie este
practic o baterie alimentată de la o sursă externă de energie chimică:

#+CAPTION: pilă de combustie hidrogen-oxigen
[[./poze/00271.png]]

Pe măsură ce „arde” hidrogen, singurele emisii ale unei pile de
combustie sunt apă şi o cantitate mică de căldură. Eficienţa
transformării energiei chimice în energie electrică, în cazul unei pile
de combustie, este mult mai mare decât limita de eficientă Carnot pentru
orice motor cu ardere (combustie) internă.

*** Celula solară

Un alt tip de „baterie” este celula (pila) solară, un produs al
electronicii (semiconductor). Efectul fotoelectric, conform căruia
electronii sunt „smulşi” din atomi sub influenţa luminii, este pus în
aplicare pentru generarea de curent electric prin intermediul luminii.
Eficienţa celulelor solare este destul de mică, dar beneficiile
utilizării acesteia ca şi sursă de energie sunt nenumărate: nu există
părţi mobile, zgomot, poluare sau emisii şi o viaţa practic infinită:

#+CAPTION: celulă solară
[[./poze/00272.png]]

*** Pila chimică de detecţie

Un alt tip de „baterie” specială este pila chimică de detecţie. Pe
scurt, aceste pile reacţionează chimic cu o substanţa specifică din
mediul lor ambiant (din aer) pentru a crea o cădere de tensiune
proporţională cu concentratia substanţei respective. O aplicaţie
practică a unei pile chimice de detecţie constă în detecţia şi măsurarea
concentraţiei de oxigen. Majoritatea analizoarelor de oxigen sunt
construite în jurul acestor mici pile. Pila chimică trebuie astfel
proiectată încât să corespundă substenţei(lor) ce se doresc a fi
detectate. Aceste pile tind să se uzeze, pe măsură de materialele
chimice se epuizează sau se contaminează în decursul utilizării.

Sumar:

-  
-  

** Consideraţii practice

La conectarea bateriilor în serie (sau paralel), trebuie să fim atenţi
la caracteristicile fiecărei baterii, pentru a nu cauza probleme.

*** Conectarea în serie a bateriilor

Să luăm pentru început cazul conectării bateriilor în serie pentru
obţinerea unei tensiuni mai mari:

#+CAPTION: conectarea bateriilor în serie
[[./poze/00273.png]]

Cunoaştem faptul că valoarea curentului într-un circuit serie este
aceiaşi în toate punctele. Oricare ar fi valoarea curentului în circuit,
aceasta trebuie să fie aceiaşi prin fiecare baterie. Din acest motiv,
toate bateriile trebuie să fie egale din punct de vedere al valorii
amper-oră. În caz contrar, unele din baterii se vor goli mai repede
decât celelalte, iar capacitatea întregului circuit va fi compromisă.
Capacitatea amper-oră totală a acestui circuit serie nu este afectate de
numărul de baterii conectate.

*** Conectarea în paralel a bateriilor

Să luăm cazul conectării bateriilor în paralel pentru creşterea
curentului în circuit (rezistenţă înternă mai mică), sau creşterea
capacităţii amper-oră:

#+CAPTION: conectarea bateriilor în paralel
[[./poze/00274.png]]

Cunoaştem faptul că într-un circuit paralel, căderea de tensiune este
egală pe toate ramurile. Trebuie să ne asigurăm aşadar că tensiunea
acestor baterii este egală. În caz contrar, vor exista curenţi relativ
mari de la o baterie spre alta, bateriile cu o tensiune mai mare
dominând bateriile cu tensiune mai mică. Acest lucru nu este de dorit.

*** Protejarea circuitelor cu siguranţe fuzibile

În aceiaşi ordine de idei, trebuie să ne asigurăm că orice elemente de
protecţie la supracurent (siguranţe fuzibile sau întrerupătoare
automate) sunt instalate astfel încât să fie eficiente. Pentru circuitul
serie de mai sus, o singură siguranţă fuzibilă este suficientă pentru
protecţia la supracurent a conductorilor, din moment ce orice deschidere
a circuitului va opri curentul în întreg circuitul:

#+CAPTION: conectarea bateriilor în serie; protecţia la supracurent
[[./poze/00275.png]]

În cazul unor baterii conectate în paralel însă, o singură siguranţa
fuzibilă este suficientă pentru protejarea conductorilor la supracurent
(conectată între sarcină şi bateriile conectate în paralel). În acest
caz însă, avem şi alte situaţii pe care trebuie să le luăm în
considerare. Se ştie faptul că, în cazul bateriilor, pot apărea
scurt-circuite interne datorită „defectării” mediului de separare dintre
electrozi. Bateriile bune vor domina bateriile defecte (tensiune mică),
ducând la apariţia unor curenţi relativ mari pe aceste ramuri. Pentru a
ne proteja de un astfel de eveniment, fiecare baterie trebuie protejată
la supracurent printr-o singuranţă fuzibilă individuală, pe lângă
siguranţa fuzibilă principală:

#+CAPTION: conectarea bateriilor în paralel; protecţia la supracurent
[[./poze/00276.png]]

*** Alte observaţii legate de baterii şi acumulatori

Atunci când avem de a face cu acumulatori, trebuie să fim atenţi la
modul lor de încărcare. În fucţie de tipul şi modul de construcţie,
acumulatorii au nevoi diferite când vine vorba de încărcarea lor. De
obicei, producătorii oferă unele recomandări cu privire la modul de
proiectare şi de menţinere a unui sistem electric ce utilizează
acumulatori.

Există două probleme principale: iterarea şi supraîncărcarea. Iterarea
se referă la procesul de încărcare şi descărcare a unei baterii. Toate
bateriile au un anumit număr de iteraţii permise. Supraîncărcarea
reprezintă condiţia în care curentul continuă să fie forţat în sens
invers prin acumulator, dincolo de punctul în care acesta a a tins
încărcarea maximă. În cazul bateriilor de plumb-acid în special,
supraîncărcarea duce la electroliza apei („fierberea” apei în afara
bateriei) şi la scurtarea vieţii bateriei.

Toate bateriile care conţin apă în electrolit produc hidrogen datorită
electrolizei. Acest lucru este în special valabil în cazul bateriilor de
plumb-acid, dar nu numai. Hidrogenul este un gaz extrem de inflamabil,
în special în prezenţa oxigenului liber creat de acelaşi proces de
electroliză, inodor şi incolor. Asemenea baterii reprezintă un real
pericol de explozie chiar şi în condiţii normale de funcţionare, şi
trebuie tratate cu mare grijă. Autorul a fost martorul exploziei unei
baterii de plumb-acid. O singură scânteie creată de îndepărtarea unei
surse de curent continuu pentru încărcarea unei baterii auto a dus la
aprinderea hidrogenului din interiorul carcasei bateriei. Partea
superioară a bateriei s-a desprins, împrăştiind acid sulfuric peste tot.
Din fericire, personalul purta ochelari şi echipament de protecţie. În
caz contrar, s-ar fi putut produce arsuri grave.

La conectarea şi deconectarea echipamentului de încărcare a unei
baterii, asiguraţi-vă că ultima conexiune (sau prima întrerupere a
circuitului) se realizează la o distanţă suficientă faţă de baterie,
astfel încât, orice scânteie rezultată să nu conducă la aprinderea
hidrogenului.

Sumar:

-  
-  

* Fizica conductorilor

** Introducere?

Ar trebui să fiţi deja familiarizaţi cu legătura ce există între
conductivitatea electrică şi tipul materialului. Acele materiale ce
permit trecerea uşoară a electronilor liberi, poartă numele de
conductori, pe când cele ce se opun trecerii electronilor prin ele,
poartă numele de materiale dielectrice.

Din păcate, teoriile ştiinţifice ce explică motivul pentru care unele
materiale sunt conductoare iar altele nu, sunt destul de complexe, şi
conţin explicaţii despre modul de aranjare al electronilor în jurul
nucleelor atomilor. Contrar modelului „planetar” atât de răspândit,
conform căruia electronii se deplasează în jurul nucleului atomului
precum nişte bucăţi de materie sub forma orbitelor eliptice, electronii
nu se comportă deloc precum nişte bucăţi de materie. De fapt, electronii
posedă atât caracteristici ale particulelor cât şi ale undelor,
comportamentul lor fiind determinat de plasarea lor în zona distincte
din jurul nucleului, zone denumite straturi sau substraturi. Electronii
pot ocupa aceste zone doar într-o anumită bandă de energie, în funcţie
de zona respectivă şi de prezenţa altor electroni. Dacă electronii s-ar
comporta într-adevăr precum nişte planete ţinute pe orbita nucleului de
către atracţia electrostatică, iar comportamentul lor fiind descris în
acest caz de aceleaşi legi ce descriu mişcarea planetelor adevărate,
atunci nu ar exista nicio distincţie reală între materialele conductoare
şi dielectrice, iar legăturile chimice dintre atomi nu ar exista sub
forma pe care o cunoaştem în acest moment. Aceste fenomene se datorează
prin urmare naturii discrete, cuantificate a energiei electronilor şi
poziţionării acestora, aşa cum sunt ele descrise de fizica cuantică.

Atunci când un electron este liber să treacă într-o stare energetică mai
mare în jurul nucleului atomului (datorită plasării acestuia într-un
anumit strat), acesta este liber să se „desprindă” de atomul său şi să
constituie o parte a curentului electric prin substanţa din care face
parte atomul respectiv. Acest scenariu este tipic materialelor
conductoare. Dacă limitările cuantice impuse unui electric nu-i permit
această liberate, se consideră că electronul este „legat” şi nu se poate
desprinde de atom (cel puţin, nu uşor) pentru a lua parte la curentul
total din substanţă. Acest scenariu este tipic materialelor dielectrice
(izolatoare).

*** Conductivitatea electrică

În unele texte de specialitate este afirmat faptul că atât
conductivitatea cât si non-conductivitatea unui element este determinată
exclusiv de numărul electronilor din stratul de valenţă (stratul
exterior al atomului). Această explicaţie este însă o simplificare
exagerată, fapt ce devine aparent în momentul în care consultăm tabelul
elementelor şi comparăm conductivitatea materialelor cu numărul
electronilor de valenţă (numărul electronilor de pe ultimul strat).
Adevărata complexitate a problemei este scoasă la lumină atunci când
luăm în considerare conductivitatea moleculelor (mai mulţi atomi legaţi
între ei prin intermediul activităţii electronilor).

Un exemplu pertinent în acest sens este carbonul, ce cuprinde două
materiale de conductivităţi total diferite: grafitul şi diamantul.
Grafitul este un conductor mediu de electricitate, pe când diamantul
este practic un dielectric; tehnic însă, diamantul este clasificat ca şi
semiconductor - material ce se comportă precum un dielectric în forma sa
pură, dar poate conduce la temperaturi înalte sau/şi sub influenţa
impurităţilor. Atât grafitul cât şi diamantul sunt compuse din exact
aceleaşi tipuri de atomi, şi anume, din atomi de carbon ce conţin 6
protoni, 6 neutroni şi 6 electroni fiecare. Diferenţa fundamentală
dintre cele două tipuri de materiale o constituie modul de aranjare al
atomilor de carbon pentru formarea structurii.

Dacă atomii de carbon formează compuşi cu alte tipuri de atomi,
conductivitatea electrică este din nou afectată. Carbura de siliciu
(SiC), un compus al carbonului cu siliciul, prezintă un comportament
neliniar: rezistenţa sa electrică descreşte odată cu creşterea tensiunii
aplicate (rezistenţă negativă). Compuşii pe bază de hidrocarburi, precum
produsele petroliere, sunt în general dielectrici foarte buni.

După cum putem vedea, simpla numărare e electronilor de valenţa a unui
atom nu este un indicator foarte bun pentru conductivitatea electrice a
materialului în cauză.

Toate elementele metalice sunt buni conductori de electricitate,
datorită tipului de legături dintre atomi. Electronii atomilor metalelor
sunt liberi să se deplaseze între nivelurile energetice, astfel că
aceştia „plutesc” liber între diferitele nuclee din componenţa
substanţei, fiind „motivaţi” foarte uşor de prezenţa unui câmp electric.
De fapt, electronii sunt într-atât de mobili încât ne putem imagina că
nucleele atomilor „plutesc într-o mare de electroni”. Această mobilitate
este răspunzătoare şi de alte propritetăţi bine cunoscute ale metalelor:
conductivitate termică, maleabilitate şi ductilitate.

Din fericire, fizica din spatele tuturor acestor fenomene este în mare
parte irelevantă pentru scopul acestei cărţi, deşi o înţelegere a
principiilor fizice ce stau la baza funcţionării circuitelor electrice
sau electronice reprezintă un atu extrem de important în orice
împrejurare.

Un pas important în „stăpânirea” curentului electric, este construirea
căilor conductoare necesare deplasării electronilor şi controlul
acestora prin intermediul rezistenţelor. De asemenea, este la fel de
importantă prevenirea deplasării electronilor în locuri nedorite,
folosind materiale dielectrice. Totuşi, nu toţi conductorii sunt la fel;
acelaşi lucru este valabil şi în cazul dielectricilor. Trebuie să
înţelegem prin urmare unele caracteristici principale ale conductorilor
şi dielectricilor, pentru a le putea aplica în circuitele reale.

Aproape toţi conductorii posedă o anumită rezistenţă măsurabilă (în
afară de supraconductoare). În mod normal, presupunem că rezistenţa
conductorilor dintr-un circuit este zero, iar curentul ce trece prin ei
nu prezintă nicio cădere de tensiune. În realitate, va exista tot timpul
o cădere de tensiune în lungul conductorilor, fie că o dorim sau nu.

#+CAPTION: într-un circuit electric, există tot timpul cădere de
#+CAPTION: tensiune în lungul conductorilor
[[./poze/00277.png]]

Pentru a putea calcula aceste căderi de tensiuni în oricare circuit,
trebuie să putem determina rezistenţa oricăror conductori, cunoscând
materialul din care este confecţionat, diametrul precum şi lungimea
acestuia, lucru ce-l vom explora în următoarele capitole.

Sumar:

-  Conductivitatea electrică a materialelor este determinată de
   configuraţia electronilor în cadrul atomilor şi moleculelor
   materialului respectiv
-  Electronii ce se deplasează printr-un conductor produc o cădere de
   tensiune în lungimea acelui conductor

** Mărimea şi amperajul conductorilor

*** Diametrul conductorilor si deplasarea electronilor

Ar trebui să ne putem da seama de faptul că lichidele ce curg prin
conducte cu diametru mare trec mai uşor decât lichidele ce curg prin
conducte de diametru mic (ca şi exemplu practic, încercaţi să beţi un
lichid folosind paie de diametre diferie). Acelaşi principiu general se
aplică şi în cazul deplasării electronilor prin conductori: cu cât
secţiunea transversală (grosimea) a conductorului este mai mare, cu atât
există mai mult loc pentru deplasarea electronilor; acest lucru se
traduce printr-o rezistenţă mai mică.

*** Tipuri de conductoare

Conductoarele electrice sunt de obicei rotunde, deşi există câteva
excepţii de la această regulă, şi confecţionează în două variante de
bază: solid şi răsucit. Conductoarele de cupru solide sunt exact asta:
un singur fir de cupru pe toată lungimea cablului. Cele răsucite sunt
format din mai multe fire solide de cupru răsucite împreună pentru a
forma un singur conductor mai mare. Cel mai mare avantaj al cablurilor
răsucite constă în flexibilitatea lor mecanică, fiind capabile să
suporte îndoituri şi răsuciri repetate mult mai bine decât un singur fir
de cupru; acesta din urmă tinde să „îmbătrânească” şi să se deterioreze
(rupă) cu timpul.

*** Mărimea conductorilor - aria secţiunii transversale

Mărimea firelor poate fi măsurată în mai multe moduri. Am putea vorbi
despre diametru firului, dar, din moment ce elementul cel mai important
legat de deplasarea electronilor este de fapt aria secţiunii
transversale, cel mai corect este să desemnăm mărimea unui fir prin
intermediul acestei arii.

#+CAPTION: secţiunea transversală printr-un conductor şi aria acesteia
[[./poze/00278.png]]

Desigur, secţiunea transversală a firului de sus nu este reprezentată la
scară. Diametrul firului este de 1,13 mm. Calculând aria secţiunii
transversale cu formula de mai jos, obţinem rezultatul de 1 mm^{2}:

A = πr^{2} A = 3,14 (1,13 / 2)^{2} A = 1 mm^{2}

*** Bare metalice conductoare

Pentru anumite aplicaţii ce utilizează curenţi mari, dimensiunea maximă
practică a firelor circulare nu este suficientă. În aceste situaţii se
folosesc bare metalice pe post de conductori. Acestea sunt realizate în
general din cupru sau aluminiu, şi de cele mai multe ori nu sunt
izolate. Cea mai întâlnită forma este cea rectangulară, dar nu este
singura.

*** Amperajul conductorilor

Cu cât aria secţiunii transversale a conductorului este mai mică, cu
atât este mai mică rezistenţa conductorului pentru a ceeiaşi lungime a
sa, toţi ceilalţi factori ramânând constanţi. Un conductor cu o
rezistenţă mai mare va disipa o cantitate mai mare de energie sub formă
de căldura, oricare ar fi valoarea curentului, puterea fiind egală cu P
= I^{2}R.

Puterea disipată într-o rezistenţă se manifestă sub formă de căldură,
iar căldura excesivă poate distruge conductorul, cât şi obiectele din
jurul acestuia, şi în special materialul izolant din jurul acestuia ce
se poate topi şi chiar arde. Conductorii mai subţiri, prin urmare, vor
tolera un curent de o valoare mai mică decât conductorii groşi, toţi
ceilalţi factori rămânând constanţi. *Curentul maxim pe care un
conductor îl poate susţine, fără a duce la distrugerea acestuia*, poartă
numele de amperaj.

Tabelele tipice pentru amperajul cablurilor descriu curenţii maximi
pentru diferite valori şi aplicaţii ale acestora. Deşi punctul de topire
al cuprului impune o limită amperajului conductorului, meterialele
folosite de obicei la izolarea acestora posedă puncte de topire mult sub
această temperatură; prin urmare, limitările amperajului iau practic în
calcul limitele termice ale izolaţiei. Căderea de tensiune datorată
rezistenţei excesive a conductorului este de asemenea un factor în
alegerea tipului de conductori dintr-un circuit, dar această valoare se
calculează prin metode specifice.

1. [[http://www.cabluri.net/cabluri-caracteristici-rezistenta-amperaje.html][Cabluri
   electrice - caracteristici]] (link extern, cabluri.net)

Sumar:

-  Deplasarea electronilor se realizează mai uşor prin conductori cu
   diametru mare decât prin conductori cu diametru mic, datorită ariei
   secţiunii transversale prin care trebuie să treacă
-  *Amperajul* unui conductor reprezintă curentul maxim pe care un
   conductor îl poate susţine, fără a duce la distrugerea acestuia

** Siguranţe fuzibile

*** Definiţia şi scopul siguranţelor fuzibile

În mod normal, amperajul unui conductor reprezintă o limită a
circuitului electric ce nu trebuie depăşită în mod intenţionat.
Siguranţele fuzibile sunt proiectate tocmai pentru a acţiona în cazul
unor astfel de „supra-curenţi”.

O siguranţă fuzibilă nu este altceva decât o un fir conductor scurt,
proiectat astfel încât, în situaţia unui curent excesiv, acesta să se
separe prin topire. *Siguranţele fuzibile se conectează tot timpul în
serie cu componentul sau componentele ce necesită o protecţia la
supra-curent*, astfel încât, în cazul deschiderii circuitului prin
topirea siguranţei, curentul prin toate componentele sa scadă la zero.
Desigur, o siguranţa fuzibilă conectată pe o ramură a unui circuit
paralel, nu va afecta curentul prin celelalte ramuri.

În mod normal, firul conductor este acoperit de un înveliş protector
pentru minimizarea pericolelor arcului electric în cazul deschiderii
bruşte a circuitului. În cazul siguranţelor din locuinţă clasice,
„liţele” sunt protejate de un patron din ceramică (poză). Siguranţele
fuzibile folosite în cazul autoturismelor sunt transparente, astfel
încât elementul fuzibil poate fi observat direct (poza).

Simbolul siguranţei fuzibile pe care îl vom folosi, este cel în formă de
„S”, precum în figura alăturată.

#+CAPTION: simbolul siguranţei fuzibile într-un circuit electric
[[./poze/00282.png]]

Deoarece siguranţele fuzibile sunt proiectate pentru a se „defecta” în
cazul în care limita maximă de curent din circuit este depăşită, este
ideal ca acestea să poată fi îndepărtate şi înlocuite cu uşurinţă din
circuit. Acest lucru înseamnă că ele vor fi introduse într-o cutie de
siguranţe şi nu vor fi lipite sau prinse direct în circuit (poză).

*** Întrerupătoare automate

Întrerupătoarele automate sunt cele mai utilizate dispozitive pentru
protecţia la supracurent. Aceste dispozitive sunt nişte întrerupătoare
proiectate special pentru deschiderea automată şi oprirea alimentării cu
energie electrică în cazul apariţiei unui supra-curent. Întrerupătoarele
automate mici, precum cele din locuinţe, comerciale şi pentru iluminat,
funcţionează pe bază termică. Acestea conţin o bandă bimetalică (o bandă
subţirea formată din două metale puse cap la cap). La trecerea
curentului din circuit prin aceasta, banda bimetalică se curbează sub
acţiunea căldurii disipate. Atunci când forţa generată de bandă este
suficient de mare (datorită supra-curentului ce o încălzeşte),
mecanismul de întrerupere este acţionat iar întrerupătorul va deschide
circuitul. Întrerupătoarele automate mai mari, sunt acţionate de forţa
câmpului magnetic produs de conductoarele străbătute de curet din
interiorul acestuia, sau pot fi acţionate de dispozitive exterioare
(relee de protecţie) ce monitorizează curentul din circuit. În ambele
cazuri, dispozitivul nu se distruge, ci doar se deschide; acesta poate
fi reînchis prin acţionarea unei manete şi nu necesită nicio înlocuire
precum esta cazul siguranţelor fuzibile (poza).

*** Consideraţii practice

Siguranţele fuzibile sunt catalogate după curentul maxim admis prin ele,
şi anume, în amperi. Cu toate că funcţionarea acestora depinde de
generarea căldurii în cazul curenţilor excesivi de către propria lor
rezistenţa, acestea sunt construite astfel încât să contribuie cu o
rezistenţă adtiţională neglijabilă în circuitul protejat. Acest lucru se
relaizează printr-un fir conductor cât mai scurt posibil. La fel cum
amperajul unui conductor nu depinde de lungimea sa, un fir folosit
pentru construirea siguranţei fuzibile se va topi la un anumit curent
indiferent de lungimea acestuia. Din moment ce lungimea nu reprezintă un
factor pentru capacitatea maximă în curent a siguranţei, cu cât această
lungime este mai mică, cu atât rezistenţa dintre cele două capete ale
firului va fi mai mică.

Totuşi, trebuie luată în considerare şi situaţie în care o siguranţa
fuzibilă se topeşte („sare”): capetele libere ale firului conductor vor
fi separate în acest caz de un spaţiu liber şi o diferenţa de potenţial
(tensiune) între acestea. Dacă firul nu este destul de lung, într-un
circuit de tensiune înaltă, este posibilă ionizarea aerului dintre
capete şi re-închiderea circuitului prin acest mediu.

Atunci când siguranţa se arde, întreaga cădere de tensiune a sursei de
alimentare se va regăsi pe aceasta, iar curentul din circuit va fi zero.

#+CAPTION: siguranţă fuzibilă arsă într-un circuit electric
[[./poze/00283.png]]

În cazul în care căderea de tensiune la bornele unei siguranţe fuzibile
topite este suficient de mare, este posibilă apariţia arcului electric
ce duce la apariţia unui curent în circuit, lucru pe care nu-l dorim.

#+CAPTION: apariţia arcului electric în cazul unei siguranţe fuzibile
#+CAPTION: topite
[[./poze/00284.png]]

Prin urmare, siguranţele fuzible sunt catalogate atât în funcţie de
curentul de „deschidere” cât şi în funcţie de tensiunea de străpungere a
dielectricului existent între cele două capete dupa arderea acesteia.

*** Siguranţe fuzibile cu temporizare

La apariţia unui curent de 35 A printr-o siguranţă fuzibilă de 30 A,
aceasta se poate arde instant sau poate prezenta o anumită durată de
timp până la topirea conductorului metalic, în funcţie de tipul
dispozitivului. Unele siguranţe sunt proiectate să se ardă extrem de
repede, pe când altele necesită un timp mai indelungat de „deschidere”,
sau chiar amânarea deschiderii, în funcţie de aplicaţie. Acestea din
urmă poartă denumirea de *siguranţe fuzibile lente*, spre deosebire de
celelalte, ce pot fi catalogate drept *siguranţe fuzibile rapide*.

O aplicaţie clasică a siguranţelor fuzibile lente este în cazul
protecţiei motoarelor electrice, unde curenţii de pornire pot ajunge
până la valori de zece ori mai mari decât curenţii normali de
funcţionare. Dacă ar fi să folosim cele rapide, nu am putea porni
motorul în primul rând, deoarece curenţii de pornire foarte mari ar duce
la distrugerea imediată a siguranţei fuzibile. În cazul siguranţelor
lente, elementul fuzibil este astfel proiectat încât să prezinte o masă
mai mare (dar nu şi amperaj mai mare) decât o siguranţa rapidă, ceea ce
înseamnă că încălzirea acestuia va dure un timp mai îndelungat, ajungând
până la urmă la aceeiaşi temperatură, indiferent de valoarea curentului.

Pe de altă parte, există *siguranţe fuzibile semiconductoare*,
proiectate pentru o deschidere extrem de rapidă în cazul apariţiei unei
situaţii de supra-curent. Dispozitivele semiconductoare, precum
tranzistorii, tind să fie foarte sensibile la supra-curenţi, prin
urmare, în cazul acestora este nevoie de dispozitive de protecţie rapide
în circuitele de putere mare.

*** Introducerea corectă în circuit a siguranţelor fuzibile

Siguranţele fuzibile trebuie poziţionate pe faza circuitului, în cazul
circuitelor cu împământare. Scopul este oprirea curentului prin sarcini
în cazul în care siguranţa se deschide. Putem face o comparaţie între
cele două figuri alăturate, pentru a vedea diferenţa între utilizarea
unei siguranţe pe fază şi utilizarea aceleaşi siguranţe pe neutru.

În acest caz, când siguranţa este introdusă în faza circuitului, la
deschiderea acesteia, căderea de tensiune între oricare punct al
sarcinii şi pământ va fi zero. Atingerea circuitului este sigură în
acest caz, eliminând practic pericolul electrocutării.

#+CAPTION: poziţionarea corectă a siguranţei fuzibile în circuit pe faza
#+CAPTION: acestuia
[[./poze/00285.png]]

În cazul în care siguranţa fuzibilă este introdusă pe neutrul
circuitului, în cazul deschiderii acesteia, va exista o tensiune
periculoasă între oricare punct al sarcinii şi pământ. Atingerea
circuitului în acest caz se poate dovedi periculoasă din punct de vedere
al electrocutării.

#+CAPTION: poziţionarea greşită a siguranţei fuzibile în circuit pe
#+CAPTION: neutrul acestuia
[[./poze/00286.png]]

Indiferent dacă folosim siguranţe fuzible simple sau întrerupătoare
automate, poziţionarea corectă a acestora în circuit se face conform
celor spuse mai sus, şi anume: dispozitivul de siguranţa trebuie plasat
pe partea de putere a circuitului şi nu conectat la pământ.

*** Observaţii

Cu toate că protecţia la supra-curent a circuitelor poate oferi într-o
oarecare măsură o anumită siguranţă la electrocutare în anumite
condiţii, trebuie înţeles faptul că aceste dispozitive nu sunt concepute
în acest scop. Nici siguranţele fuzibile şi nici întrerupătoarele
automate nu au fost proiectate cu scopul deschiderii în cazul
electrocutării persoanei care atinge circuitul, ci, sunt proiectate
pentru deschiderea în cazul supra-încălzirii conductorilor circuitului.
Dispozitivele de protecţie la supra-curent, protejează în principal
conductorii de la distrugere prin supra-incălzire şi a pericolelor
asociate cu conductori foarte încinşi, şi în alt doilea rând, protejează
anumite echipamente precum sarcini şi generatoare. Din moment ce
valorile curenţilor necesari pentru electrocutare sunt mult mai mici
decât curenţii normali ale sarcinilor din circuit, o condiţie de
supra-curent nu indică neapărat un pericol de electrocutare, ci aceasta
poate apărea chiar şi atunci când circuitul funcţionează la parametrii
normali. Desigur, există dispozitive special concepute pentru protecţia
la electrocutare (detectoare de curenţi de defect), dar aceste
dispozitive sunt utilizate stric pentru acel scop şi nu au nico legătură
cu protecţia conductorilor la supra-încălzire.

Sumar:

-  *Siguranţa fuzibilă* este un conductor electric subţire, proiectat a
   se topi şi separa în două părţi, cu scopul de a deschide un circuit
   în cazul apariţiei unor supra-curenţi
-  *Întrerupătorul automat* este un întrerupător special conceput pentru
   deschiderea automată a circuitului în cazul apariţiei unui
   supra-curent. Aceştia se pot reutiliza prin re-închiderea circuitului
-  Dispozitivele de siguranţa într-un circuit cu împământare se
   instalează pe faza acestuia şi nu pe neutru

** Rezistivitatea şi conductibilitatea electrică

Amperajul unui conductor, bazat pe potenţialul curentului de a distruge
conductorul. nu este cea mai bună metodă de reprezentare a rezistenţei
acestuia. Există situaţii în care căderea de tensiune creată de
rezistenţa unui conductor în lungul acestuia duce la apariţia altor
probleme decât evitarea incendiilor. De exemplu, să presupunem că
proiectăm un circuit unde căderea de tensiune la bornele unui anumit
component este extrem de importanţa şi nu trebuie să scadă sub o anumită
limită. Dacă acest lucru se întâmplă, căderea de tensiune datorată
rezistenţei conductorului poate duce la apariţia unei probleme tehnice a
aplicaţiei în cauză.

#+CAPTION: circuit electric; conductori cu rezistenţă electrică
[[./poze/00287.png]]

În circuitul alăturat, sarcina necesită o cădere de tensiune de cel
puţin 220 V în cazul unei surse de tensiune este de 230 V. În acest caz,
trebuie să ne asigurăm de faptul că rezistenţa conductorilor nu va
genera o cădere de tensiune mai mare de 10 V în lungul acestora. Luând
în considerare ambii conductori (dus şi întors), căderea de tensiune
maximă admisă în lungul unui conductor este de 5 V. Utilizând legea lui
Ohm, putem determina rezistenţa maximă admisă pentru fiecare conductor
în parte:

R = E / I R = 5 V / 25 A R 0,2 Ω

Ştim că lungimea fiecărui conductor este de 700 m, dar cum putem
determina valoarea rezistenţei pentru o anumită lungime şi diametru al
firului. Pentru acest lucru avem nevoie de o altă formulă, şi anume:

#+CAPTION: formula de calcul a rezistenţei electrice
[[./poze/10221.png]]

Prin urmare, rezistenţa electrică a unui conductor depinde de
rezistivitatea acestuia, simbolizată prin litera grecească *ρ* (ro), de
lungimea conductorului (l) şi de aria secţiunii transversale (A).
Urmărind ecuaţia de mai sus, putem trage concluzia (deja ştiută) că
rezistenţa conductorului creşte odată cu lungimea acestuia şi scade
odată cu creşterea ariei secţiunii transversale. Rezistivitatea este o
proprietate specifică unui anumit material de a se opune trecerii
curentului prin acesta, iar unitatea sa de măsură este ohm-metru (Ω·m).

Rezistivitatea câtorva tipuri de materiale conductoare, la temperatura
de 20^{o} C este dată în tabelul alăturat. Putem observa că printre cele
mai scăzute valori (ceea ce se traduce printr-o rezistenţa scăzută) o
are cuprul, imediat după argint.

| Material     | Element / Aliaj   | 10^{-8} Ω·m   |
|--------------+-------------------+---------------|
| Nicrom       | Aliaj             | 112,2         |
| Nicrom V     | Aliaj             | 108,2         |
| Manganină    | Aliaj             | 48,21         |
| Constantan   | Aliaj             | 45,38         |
| Oţel         | Aliaj             | 16,62         |
| Platină      | Element           | 10,5          |
| Fier         | Element           | 9,61          |
| Nickel       | Element           | 6,93          |
| Zinc         | Element           | 5,90          |
| Molibden     | Element           | 5,34          |
| Tungsten     | Element           | 5,28          |
| Aluminiu     | Element           | 2,65          |
| Aur          | Element           | 2,21          |
| Cupru        | Element           | 1,67          |
| Argint       | Element           | 1,58          |

Revenind la circuitul din exemplul de mai sus, am calculat o rezistenţa
de 0,2 Ω pentru o lungime de 700 m. Presupunând că materialul folosit
este cupru (cel mai utilizat material pentru confecţionarea
conductorilor electrici), putem determina aria secţiunii transversale
necesare pentru conductorii din circuit:

R = ρ (l / A) A = ρ (l / R) A = 1,67 x 10^{-8} Ω·m (700 m / 0,2 Ω) A =
58,4 mm^{2}

O secţiune transversală de 54,4 mm^{2}, se traduce printr-un diametru al
conductorului circular de 8,6 mm. Dacă luăm un
[[http://www.cabluri.net/cabluri-caracteristici-rezistenta-amperaje.html][tabel]]
al conductorilor, putem observa că cea mai apropiată valoare mai mare
decât 54,4 este 70 mm^{2}, iar rezistenţa conductorului la o lungime de
1.000 m este de 0,268. Pentru exemplu nostru, la o lungime de 700 m,
aceasta înseamnă o rezistenţa a conductorului de 0,182 Ω, sub valoarea
maximă impusă de 0,2 Ω; conductorul ales este prin urmare potrivit
pentru aplicaţia în cauză.

*** Conductibilitatea electrică

Conductibilitatea electrică, denumită şi conductivitate electrică,
*caracterizează capacitatea unui material de a permite deplasarea
electronilor prin acesta*. Simbolul matematic este σ (sigma), iar
unitatea de măsură este Siemens pe metru (S·m^{-1}). Practic,
conductibilitatea electrică este inversa rezistivităţii electrice:

σ = 1 / ρ

Sumar:

-  *Rezistenţa unui conductor* creşte odată cu creşterea lungimii sale
   şi descreşterea ariei secţiunii transversale, toţi ceilalţi factorii
   fiind constanţi
-  *Rezistivitatea electrică* (ρ) este o proprietate a oricărui material
   conductor, o mărume utilizată pentru determinarea rezistenţei dintre
   cele două capeta ala unui conductor, atunci când se cunosc lungimea
   şi aria secţiunii transversale cu formula: R = ρl/A
-  *Conductibilitatea electrică* caracterizează capacitatea unui
   material de a permite deplasarea electronilor prin acesta

** Coeficientul de temperatură al rezistenţei

Tabelul rezistivităţilor diferitelor materiale, prezentat în secţiunea
precedentă, s-a referit doar la temperatura de 20^{o}. Prin urmare, dupa
cum aţi putut bănui, rezistivitatea materialelor depinde de temperatură.

Valorile rezistenţelor conductorilor aflaţi la temperaturi diferite faţă
de temperatura standard (20^{o} tipic), din tabelul rezistivităţilor, se
calculează printr-o altă formulă, şi anume:

R = R_{ref}[1 + α(T - T_{ref})] unde, R = rezistenţa conductorului la
temperatura „T” R_{ref} = Rezistenţa conductorului la temperatura de
referinţă, T_{ref}, egală cu 20^{o}C în mod uzual, dar poate fi şi
0^{o}C α = coeficientul de temperatură al rezistenţei specific pentru
materialul conductor T = temperatura conductorului (^{o}C) T_{ref} =
temperatura de referinţa pentru care α este specificat

Se poate observa din relaţia de mai sus, că în cazul în care temperatura
la care se află conductorul este exact temperatura de referinţă
(20^{o}C), atunci rezistenţa conductorului este exact rezistenţa de
referinţă aşa cum este ea calculată din tabelul rezistivităţilor
materialelor cu formula: R = ρl/A.

Constanta α, poartă numele de coeficientul de temperatură al
rezistenţei, şi simbolizează variaţia rezistenţei cu temperatura; acest
coeficient este specific fiecărui tip de material. Pentru metale pure, α
este un număr pozitiv, ceea ce înseamnă că rezistenţa creşte odată cu
creşterea temperaturii. Pentru carbon, siliciu şi germaniu, acest
coeficient este negativ, ceea ce înseamnă că rezistenţa scade odată cu
creşterea temperaturii. Pentru anumite aliaje, coeficient de temperatură
al rezistenţei este foarte apropiat de valoarea zero, ceea ce înseamnă
că rezistenţa aproape că nu se modifică odată cu variaţia temperaturii.
În tabelul alăturat sunt prezentate câteva valori ale coeficientului α
pentru câteva metale uzuale, pure sau aliaje, pentru temperatura de
referinţă (T_{ref}) de 20^{o}C)

| Material     | Element / Aliaj   | α            |
|--------------+-------------------+--------------|
| Nichel       | Element           | 0.005866     |
| Fier         | Element           | 0.005671     |
| Molibden     | Element           | 0.004579     |
| Tungsten     | Element           | 0.004403     |
| Aluminiu     | Element           | 0.004308     |
| Cupru        | Element           | 0.004041     |
| Argint       | Element           | 0.003819     |
| Platină      | Element           | 0.003729     |
| Zinc         | Element           | 0.003847     |
| Aur          | Element           | 0.003715     |
| Oţel         | Aliaj             | 0.003000     |
| Nicrom       | Aliaj             | 0.000170     |
| Nicrom V     | Aliaj             | 0.000130     |
| Manganină    | Aliaj             | ± 0.000015   |
| Constantan   | Aliaj             | - 0.000074   |

*** Exemplu

Să luăm un circuit practic pentru a vedea efectele temperaturii asupra
rezistenţei şi implicit asupra performanţei circuitului.

#+CAPTION: circuit electric pentru exemplificare impactului temperaturii
asupra rezistenţei şi asupra performanţei circuitului
[[./poze/00289.png]]

Rezistenţa totală a conductorilor din acest circuit este de 30 Ω
(R_{fir1} + R_{fir2}) la temperatura standard de 20^{o}C. Folosind
metoda tabelului pentru analiza circuitului, obţinem următoarele valori:

| Mărime   | Fir_{1}   | Fir_{2}   | Sarcină   | Total   | Unitate   |
|----------+-----------+-----------+-----------+---------+-----------|
| E        | 0,75      | 0,75      | 12,5      | 14      | V         |
| I        | 50 m      | 50 m      | 50 m      | 50 m    | A         |
| R        | 15        | 15        | 250       | 280     | Ω         |

La 20^{o}C, obţinem o cădere de tensiune de 12,5 V la bornele sarcinii
şi o cădere de tensiune totală de 1,5 V (0,75 V+ 0,75 V) în lungul
conductoarelor datorită rezistenţei acestora. Dacă temperatura ar creşte
la 35^{o}C, putem vedea ce se întâmplă cu rezistenţele fiecărui
conductor. Presupunând că materialul conductor este cuprul (α =
0,004041), obţinem următorul rezultat:

R = R_{ref}[1 + α(T - T_{ref})] R = (15 Ω)[1 + 0,004041 (35^{o} -
20^{o})] R = 15,9 Ω

Reanalizând circuitul de mai sus cu noile valori, putem vedea efectele
creşterii temperaturii asupra circuitului.

| Mărime   | Fir_{1}   | Fir_{2}   | Sarcină   | Total     | Unitate   |
|----------+-----------+-----------+-----------+-----------+-----------|
| E        | 0,79      | 0,79      | 12,42     | 14        | V         |
| I        | 49,67 m   | 49,67 m   | 49,67 m   | 49,67 m   | A         |
| R        | 15,9      | 15,9      | 250       | 281,82    | Ω         |

După cum se poate observa, tensiunea la bornele sarcinii a scăzut de la
12,5 V la 12,42 V, iar căderea de tensiune în lungul conductorilor a
crescut de la 0,75 V la 0,79 V ca şi consecinţă a creşterii
temperaturii. Chiar dacă variaţiile par mici, acestea se pot dovedi
semnificative în cazul liniilor electrice de transport ce se pot intinde
pe kilometri întregi între centralale electrice şi staţiile de
transformare şi între staţiile de transformare şi consumatori.

Sumar:

-  Rezistenţa majorităţii materialelor conductoare variază odată cu
   variaţia temperaturii de operare
-  *Coeficientul variaţiei cu temperatura* (α) reprezintă factorul de
   variaţie pe grad Celsius al rezistenţei materialelor conductoare
-  Formula pentru determinarea rezistenţei unui conductor aflat la o
   temperatură diferită faţă de temperatura de referinţă specificată în
   tabel, este următoarea:
    R = R_{ref}[1 + α(T - T_{ref})]

** Supraconductibilitatea

În cazul răcirii la temperaturi extrem de scăzute, temperaturi apropiate
de zero absolut (aproximativ -273^{o}C), rezistenţa conductorilor
electrici scade la zero. Trebuie înţeles faptul că
supraconductibilitatea nu este o extensie a tendinţei conductorilor de
pierdere a rezistenţei cu descreşterea temperaturii, ci reprezintă o
modificare cuantică bruscă a rezistivităţii de la o valoare finită la
zero. *Un material supraconductor prezintă o rezistenţă electrică de
exact 0 Ω, nu doar o valoare foarte mică*.

Acest fenomen a fost descoperit în 1911 de către H. Kamerlingh Onnes. Cu
doar trei ani înainte, Onnes a dezvoltat o metodă de lichefiere a
heliului, ce a permis existenţa unui mediu pentru supra-răcirea
experimentală a diferitelor obiecte cu doar câteva grade peste nivelul
de zero absolut. Investigând variaţia rezistenţei electrice a mercurului
atunci când este încălzit la această temperatură joasă, Onnes a
descoperit că rezistenţa acestuia scade la zero sub aproape de punctul
de fierbere al heliului.

Nu este încă înţeles exact motivul pentru care materialele
supraconductoare se comportă în acest fel. Una dintre teorii suţine că
electronii se deplasează în grupuri (grupuri Cooper) prin conductor şi
nu individual cum este cazul deplasării normale ale electronilor; acest
lucru ar fi o legătură directă cu deplasarea lor fără frecare. Este
interesant de menţionat faptul că şi în cazul fluidelor există un
fenomen similar, denumit superfluditate, rezultând într-o curgere fără
frecare a moleculelor, în special în cazul heliului lichid.

Supraconductibilitatea promite un comportament ieşit din comun al
circuitelor electrice. Dacă rezistenţa conductorilor ar putea fi
eliminată complet, nu ar mai există pierderi de putere sau ineficienţe
în sistemele de putere datorate rezistenţelor parazite. Eficienţa
motoarelor electrice ar putea creşte spre o eficienţă apropiată de 100%.
Componente precum conedsatorul sau bobina, ale căror caracteristici sunt
„stricate” de rezistenţa inerentă a conductorilor din care sunt
construite, ar putea fi ideale în adevăratul sens al cuvântului. Deşi
există astfel de aplicaţii, utilitatea lor practică este destul de
scăzută datorită problemelor întâmpinate cu menţinerea temperaturilor
extrem de scăzute.

*** Temperatura de tranziţie

*Pragul de temperatură la care materialul trece din faza de
conductibilitate normală la supraconductibilitate*, poartă numele de
temperatură de tranziţie, sau temperatură critică. Pentru
supraconductorii „clasici”, temperatura de tranziţie se situează în
jurul valorii de zero absolut. Ideal, un supraconductor ar trebui să
funcţionezeze la temperatura camerei, sau cel puţin la o temperatură
suficient de „ridicată” încât să poată fi menţinută cu echipamente de
răcire relativ ieftine.

Temperaturile critice pentru câteva substanţe uzuale sunt prezentate în
tabelul alăturat.

| Material          | Element / Aliaj   | Temperatura critică (^{o}C)   |
|-------------------+-------------------+-------------------------------|
| Aluminiu          | Element           | -271,8                        |
| Cadmiu            | Element           | -272,44                       |
| Plumb             | Element           | -265,8                        |
| Mercur            | Element           | -268,84                       |
| Niobiu            | Element           | -264,3                        |
| Toriu             | Element           | -271,63                       |
| Staniu            | Element           | -269,28                       |
| Titaniu           | Element           | -272,61                       |
| Uraniu            | Element           | -272                          |
| Zinc              | Element           | -272,09                       |
| Niobiu / Staniu   | Aliaj             | -254,9                        |

*** Efectul Meissner (vezi video, net)

Materialele supraconductoare interacţionează într-un mod interesant cu
câmpurile magnetice. *Atunci când se află în stare de supraconducţie,
materialele supraconductoare tind să excludă toate câmpurile magnetice*,
fenomen cunoscut sub numele de efect Meissner. Totuşi, în cazul în care
intensitatea câmpului magnetic depăşeşte o anumită valoare critică,
materialul îşi va pierde proprietăţile supraconductoare, indiferent de
temperatură. De fapt, prezeţa oricărui câmp magnetic în preajma
acestora, tinde să scadă temperatura critică a materialului.

Acest lucru este încă un inconvenient din punct de vedere practic, din
moment ce curentul electric prin orice conductor produce un câmp
magnetic. Cu toate că un fir supraconductor nu posedă rezistenţă
electrică la trecerea curentul, există o limită a volorii curentului
prin acesta datorită limitei câmpului magnetic generat.

Lipsa rezistenţei electrice într-un circuit supraconductor conduce la
efecte unice. Într-un astfel de circuit, menţinerea curenţilor mari este
posibilă fără aplicarea niciunei tensiuni externe.

#+CAPTION: într-un circuit închis, format din fire supraconductoare,
curentul electric poate fi susţinut pentru o perioadă de timp practic
#+CAPTION: infinită, fără aplicarea unei tensiuni externe
[[./poze/00290.png]]

S-a demonstrat pe cale experimentală faptul că inele din materiale
supraconductoare pot susţine curenţi prin ei ani la rând, fără aplicarea
unei tensiuni. Practic, nu există o limită teoretică a perioadei de timp
pentru care aceşti curenţi pot fi susţinuţi într-un circuit
supraconductor. Acest efect pare a fi o formă de mişcare perpetuă. De
fapt, nu există nicio lege a fizicii care să nu permită existenţă
acestui tip de mişcare, ci doar o lege a fizicii care spune că un sistem
nu poate genera mai multă energie decât consumă. În cel mai bun caz, o
„maşină de mişcare perpetuă” poate doar să stocheze energie, nu să o şi
genereze.

Sumar:

-  *Materialele supraconductoare* sunt materiale ce o rezistenţă
   electrică de exact zero ohmi
-  Toate materialele supraconductoare trebuiesc supra-răcite pentru a-şi
   menifesta proprietatea de rezistenţă zero. Aceste temperaturi sunt în
   jurul valori de zero absolut (aproximativ -272^{o}C
-  *Temperatura de tranziţie*, sau temperatura critică, este temperatura
   minimă la care trebuie adus materialul pentru a intra în faza de
   supraconducţie

** Străpungerea dielectricului

*** Definiţia străpungerii dielectrice

Electronii din interiorul atomilor materialelor dielectrice nu se pot
deplasa la fel de uşor precum în cazul materialelor dielectrice. Totuşi,
nici materialele dielectrice nu pot rezista unor tensiuni infinit de
mari. *Atunci când tensiunea aplicată este suficient de mare,
dielectricul va ceda până la urmă „presiunii” electrice iar deplasarea
electronilor va avea eventual loc prin material*. Spunem în acest caz că
a avut loc o străpungere a dielectricului. Faţă de conductori, unde
curentul este direct proporţional cu tensiunea aplicată, atunci când
valoarea rezistenţei este fixă, curentul printr-un dielectric este
neliniar: pentru tensiuni aflate sub un anumit prag, nu va exista
practic nici deplasare de electroni, dar, dacă tensiunea depăşeşte acest
prag, curentul creşte extrem de rapid.

După străpungere, în funcţie de material, acesta poate să nu-şi mai
recapete funcţia de dielectric (izolator), datorită modificării
structurii sale moleculare. De obicei, există un „punct critic” ce
desemnează locul prin care a avut loc deplasarea electronilor în
momentul străpungerii.

*** Rigiditatea dielectrică

Grosimea materialului joacă un rol important în determinarea tensiunii
sale de străpungere, tensiune cunoscută şi sub numele de rigiditate
dielectrică. Alăturat este prezentat un tabel cu cele mai uzuale
materiale folosite pe post de dielectric în cadrul circuitelor şi
dispozitivelor electrice. Rigiditatea dielectrică este exprimată în MV /
m (10^{6}V / m).

| Material                | Rigiditatea dielectrică (MV / m)   |
|-------------------------+------------------------------------|
| Vid                     | 0,08                               |
| Aer                     | 0,08 - 0,3                         |
| Porţelan                | 0,16 - 0,8                         |
| Parafină                | 0,8 - 1,2                          |
| Ulei de transformator   | 1,6                                |
| Bachelită               | 1,2 - 2,2                          |
| Cauciuc                 | 1,8 - 2,8                          |
| Şelac                   | 3,6                                |
| Hârtie                  | 5                                  |
| Teflon                  | 6                                  |
| Sticlă                  | 8 - 12                             |
| Mică                    | 20                                 |

Sumar:

-  *Tensiunea de străpungere* sau *rigiditatea dielectricului* este
   tensiunea la care un dielectric permite trecerea unui curent, acesta
   comportându-se precum un conductor

* Condensatorul

** Câmpuri şi capacitatea electrică

Atunci când între doi conductori există o tensiune electrică, spunem că
există un câmp electric în spaţiul dintre ei. Vorbind de câmpuri ne
referim de fapt la interacţiunile ce au loc în spaţiul dintre şi din
jurul conductorilor şi nu în interiorul acestora.

Conceptul de „câmp” este cu siguranţă unul destul de abstract. Cel puţin
în cazul curentului electric ne putem imagina, fără prea mare
dificultate, existenţa unor particule minuscule, denumite electroni, ce
se deplasează între atomii conductorilor. Dar un „câmp” nu are nici
măcar masă şi poate să nu existe deloc /în/ materie.

În ciuda aspectului abstract, putem da un exemplu destul de practic cu
care majoritatea dintre noi suntem familiarizaţi, şi anume magneţii.
Deşi aparent nu există nicio legătură directă între două bucăţi separate
de magnet, există cu siguranţă o forţă de atracţie sau de respingere în
funcţie de orientarea lor relativă. Această „forţă” nu are nici culoare,
nici masă, nici miros, iar dacă nu am observa interacţiunile dintre ei,
nici nu am ştii că există. În cadrul fizicii, interacţiunile ce au loc
în spaţiul dintre magneţi poartă numele de /câmpuri magnetice/. Dacă
plasăm pilitură de fier în jurul unui magnet, putem oberva
(re)orientarea acesteia în jurul liniilor de câmp; în acest fel putem
avea o indicaţie vizuală a prezenţei câmpului magnetic.

Subiectul acestui capitol sunt câmpurile /electrice/ (şi
/condensatoarele/ ce utilizează acest principiu) nu câmpurile
/magnetice/, dar există multe asemănări între cele două. Mai mult ca
sigur că sunteţi familiarizaţi şi cu câmpurile electrice. Un exemplu a
fost dat îm primul capitol, atunci când am explicat electricitatea
statică şi modul în care materiale precum parafina şi lâna se atrag după
ce au fost în prealabil frecate una de cealaltă. Din nou, fizicienii
includ aceste interacţii în domeniul /câmpurilor electrice/ generate de
două corpuri ca rezultat al dezechilibrului de electroni dintre ele.
Este suficient să spunem că prezenţa unei diferenţe de potenţial
(tensiuni) dintre două puncte duce la apariţia unui câmp electric în
spaţiul rămas liber dintre acestea.

Câmpurile au două caracteristici principale: /forţa/ şi /fluxul/.
/Forţa/ reprezintă cantitatea de „împingere” pe care un câmp îl exercită
la o anumită distanţă. /Fluxul/ este cantitatea totală, sau efectul,
câmpului prin spaţiu. Forţa şi fluxul câmpului sunt aproximativ similare
tensiunii (împingere) şi curentului (curgere) printr-un conductor.
Fluxul unui câmp poate întâmpina rezistenţă în spaţiu precum un curent
întâmpină rezistenţă într-un conductor. Cantitatea fluxului dezvoltat în
spaţiu este proporţională cu valoarea forţei aplicate împărţită la
valoarea opoziţiei fluxului. În cazul curentului, tipul de material
conductor determină rezistenţa specifică la curgerea acestuia; similar,
în cazul fluxului, tipul materialului dielectric (izolator) ce separă
cele două conductoare determină opoziţia specifică.

În mod normal, electronii nu pot intra într-un conductor decât dacă
există o cantitate egală de electroni ce părăsesc exact acelaşi
conductor (analogia tubului cu mărgele). Din această cauză conductorii
trebuie conectaţii împreună pentru a forma un drum complet (circuit)
pentru deplasarea continuă a electronilor. Ciudat este totuşi faptul că,
electroni adiţionali pot fi „îngrămădiţi” într-un conductor, fără
existenţa unui drum de ieşire, dacă este posibilă/permisă formarea unui
câmp electric în spaţiul liber dintre acest conductor şi un alt
conductor. Numărul electronilor adiţionali din conductor (sau numărul de
electroni pierduţi) este direct proporţional cu valoarea fluxului
câmpului dintre cei doi conductori.

/Condensatoarele/ sunt componente ce utlizează acest fenomen electric în
funcţionarea lor. Acestea sunt realizate din două armături (plăci)
metalice conductoare plasate una în apropierea celeilalte, separate
printr-un dielectric. Există totuşi o multitudine de tipuri şi moduri de
construcţia a condensatoarelor, în funcţie de aplicaţia necesară.

Simbolul electric al condensatorului este prezentat în următoarea
figură:

#+CAPTION: simbolul condensatorului
[[./poze/00354.png]]

Atunci când la bornele condensatorului aplicăm o tensiune electrică,
între cele două armături ia naştere un câmp electric ce permite
existenţa unei diferenţe semnificative de electroni liberi (sarcină)
între cele două armături:

#+CAPTION: câmp electric în interiorul condensatorului
[[./poze/00291.png]]

Pe măsură ce câmpul electric este format prin aplicarea tensiunii,
electronii liberi vor fi forţaţi să se „adune” la terminalul negativ
fiind „furaţi” de pe terminalul negativ. Acestă diferenţă de sarcină se
traduce prin apariţia unui stoc de energie electrică în condensator şi
reprezintă sarcina potenţială a electronilor dintre cele două armături.
Cu cât diferenţa numerică a electronilor între cele două armături ale
unui condensator este mai mare, cu atât mai mare este fluxul câmpului şi
cu atât mai mare „stocul” de energie din condensator.

Deoarece condensatorii stochează energie potenţială sub formă de câmp
electric, comportamentul lor într-un circuit este fundamental diferit de
cel al rezistorilor, cei din urmă disipând pur şi simplu putere în
circuit sub formă de căldură. Energia stocată într-un condensator
depinde de tensiunea dintre armături precum şi de alţi factori pe care
îi vom lua imediat în considerare. Abilitatea acestora de stocare a
energiei în funcţie de tensiune rezultă într-o tendinţă de menţinere a
tensiunii la un nivel constant. Cu alte cuvinte, condensatoarele tind să
se opună /variaţiei/ căderii de tensiune. Atunci când modificăm
tensiunea la bornele unui condensator, fie o mărim, fie o scădem, acesta
tinde să se opună schimbării trăgând curent de la sau generând curent
spre sursa de variaţie a tensiunii, în opoziţie cu /variaţia/.

Pentru a stoca mai multă energie într-un condensator, trebuie mărită
valoarea tensiunii la bornele sale. Acest lucru prsupune o înmulţire a
electronilor pe armătura negativă şi o diminuare a lor pe cea negativă,
lucru ce necesită existenţa unui curent în acea direcţie. Dimpotrivă,
pentru a elibera energie dintr-un condensator, trebuie scăzută valoarea
tensiunii la bornele sale. Acest lucru presupune o diminuare a
electronilor pe armătura negativă prin deplasarea lor spre cea pozitivă;
această deplasare dă naştere, evident, unui curent în acea direcţie
(opusă).

Asemenea legii de mişcare a lui Isaac Newton (un obiect aflat în
mişcare, tinde să rămână în mişcare; un obiect aflat în repaus tinde să
rămână în repaus) ce descrie tendinţa obiectelor de a se opune
variaţiilor de viteză, putem descrie tendinţă unui condensator de a se
opune variaţiei tensiunii asfel: „Un condensator încărcat tinde să
rămână încărcat; un condensator descărcat tinde să rămână descărcat.”
Ipotetic, un condesator (încărcat sau descărcat) lasat neatins îşi va
menţine la infinit starea sa iniţială. Doar o sursă (sau un canal)
exterior de curent poate modifica valoarea energiei stocate (implicit şi
a tensiunii la bornele sale) de un condensator perfect:

#+CAPTION: tensiune electrică la bornele condensatorului este menţinută
#+CAPTION: constantă într-un circuit deschis
[[./poze/00292.png]]

Practic, condensatoarele îşi vor pierde tensiune stocată datorită
imperfecţiunilor interne ce permit electronilor să se deplaseze de pe o
armătură pe cealaltă. În funcţie de tipul specific de condensator,
timpul de „golire” poate fi foarte lung, de până la câţiva ani, pentru
condensatoarele ce nu sunt deloc folosite.

Când tensiune la bornele condensatorului creşte, acesta trage curent din
circuit; în acest caz condensatorul se comportă ca o sarcină şi spune că
se /încarcă/. Observaţi direcţia de deplasare a electronilor (curentul)
faţă de polaritatea tensiunii:

#+CAPTION: condensatorul ca o sarcină
[[./poze/00293.png]]

Invers, atunci când tensiunea la bornele condensatorului scade, acesta
introduce/generează curent în circuitul extern; în acest caz
condensatorul se comportă ca o sursă de putere şi spunem că se
/descarcă/. Stocul de energie din câmpul electric este direcţionat către
restul circuitului. Observaţi direcţia de deplasare a electronilor
(curentul) faţă de polaritatea tensiunii:

#+CAPTION: condensatorul ca o sursă
[[./poze/00293.png]]

Dacă introducem brusc o sursă de tensiune la bornele unui condensator
descărcat (o creştere bruscă de tensiune), acest va trage curent din
circuitul exterior, reprezentat în acest caz de sursa respectivă, până
în momentul în care tensiune la bornele sale este egală cu tensiunea
sursei. După atingerea acestui punct de încărcare, curentul scade spre
zero (condensator încărcat). Invers, dacă o rezistenţă de sarcină este
conectată la bornele unui condensator încărcat, acesta va genera curent
spre sarcină până în momentul epuizării energiei stocate, iar tensiunea
sa va scădea spre zero. După atingerea acestui punct de descărcare,
curentul scade spre zero. Putem să ne gândim la condensatoare ca la un
fel de baterii secundare prin modul de încărcare şi descărcare al lor.

Precum am mai spus, alegerea materialului izolant dintre plăci are o
importanţă capitală în comportamentul condensatorului, mai bine spus, în
mărimea fluxului electric şi implicit a tensiunii dintre armături.
Datorită rolului acestui material în comportamentului fluxului, i s-a
dat un nume special: /dielectric/. Nu toate materialele dielectrice sunt
egale, ci sunt diferenţiate printr-o valoare fizică numită
/permitivitatea/ dielectricului.

Mărimea pentru volumul de energie stocat de un condensator, atunci când
se aplică o anumită tensiune la bornele sale, poartă denumirea de
/capacitate/. Simbolic, se notează cu „C” şi se măsoară în Farad,
prescurtat „F”.

Există o anumită convenţie atunci când vine vorba de notaţia
condensatoarelor, şi anume, valorile acestora se exprimă adesea în
mircoFarad (µF).

Aparent, denumirea de /condensator/ este învechită şi nu mai este
folosită în lucrările de specialitate, fiind înlocuită cu cea de
/capacitor/. Întrucât în literatura de specialitate de la noi din ţară
se foloseşte încă termenul de condensator, îl vom folosi şi noi în
această carte.

Sumar:

-  Condensatorii reacţionează împotriva variaţiei tensiunii prin
   generarea sau tragerea de curent în/din circuit în direcţia necesară
   opunerii variaţiei
-  Când tensiunea la bornele unui condensator creşte (alimentat de o
   baterie, de ex), acesta se comportă precum o /sarcină/
-  Când tensiunea la bornele unui condensator scade (conectat la o
   sarcină, de ex), acesta se comportă precum o /sursă/
-  Proprietatea condensatorului de a stoca energie sub formă de câmp
   electric (şi prin urmare de a se opune variaţiei tensiuni) poartă
   numele de /capacitate/. Unitatea de măsură este Farad-ul (F)
-  Denumirea nouă pentru /condensator/ este /capacitor/

** Relaţia tensiune-curent pentru condensator

Condensatorii nu au o „rezistenţă” stabilă precum am rezistorii. Totuşi,
există o relaţie matematică precisă între tensiunea şi curentului unui
condensator:

#+CAPTION: relaţia dintre curent şi tensiune pentru condensatoare
[[./poze/10268.png]]

Litera „i” semnifică curentul /instantaneu/, adică valoarea curentului
la un anumit moment din timp. Acest lucru este în contrast cu valoarea
constantă a curentului, sau curentul mediu („I”) pe o perioadă de timp
nedefinită. Expresia „dv/dt” aparţine analizei matematice şi semnifică
rata de variaţia instantanee a tensiunii cu timpul, sau rata de variaţia
a tensiunii (creştere sau descreştere în volt pe secundă) la un anumit
moment în timp, acelaşi la care se referă şi curentul instantenu.
Observaţi că notaţia tensiunii în acest caz este /v/ şi nu /e/!

Până în acest moment nu am mai întâlnit variabila /timp/ în studiul
circuitelor electrice. Atunci când am vorbit de valori ale tensiunilor,
curenţilor şi rezistenţelor rezistorilor, ne-a fost indiferent dacă
măsurătorile au fost făcute pe o perioadă de timp nespecificată (E=IR;
V=IR) sau la un anumit moment din timp (e=ir; v=ir). Formulele folosite
sunt exact aceleaşi, şi asta pentru că timpul nu afectează valoarea
tensiunii, a curentului sau a rezistenţei într-un component precum
rezistorul.

În cazul unui condensator pe de altă parte, timpul este o variabilă
esenţială, doarece curentul depinde de /rapiditatea/ variaţiei tensiunii
în timp. Pentru a înţelege pe deplin acest lucru, vom lua câteva
exemple. Să presupunem că un condensator este conectat la o sursă de
tensiune variabilă construită dintr-o baterie şi un potenţiometru:

#+CAPTION: circuit electric
[[./poze/00396.png]]

Dacă potenţiometrul rămâne în aceeiaşi poziţie (perie este fixă),
voltmetrul conectat la bornele condensatorului va înregistra o tensiune
constantă iar ampermetrul va înregistra 0 A. În acest caz, variaţia
instantanee a tensiunii (dv/dt) este egală cu zero, deoarece tensiunea
nu se modifică. Ecuaţia ne spune că având o rată de variaţie de 0 V / s
pentru dv/dt, curentul instantaneu (i) trebuie să fie egal cu zero.
Fizic, fără existenţa unei variaţii a tensiunii, nu este nevoie de nicio
deplasare a electronilor de pe o armătură a condensatorului pe alta, şi
prin urmare nu există nici curent.

#+CAPTION: tensiunea şi curentul printr-un condensator
[[./poze/00398.png]]

Dacă în schimb peria motenţiometrului se deplasează în mod constant în
„sus” (spre borna pozitivă), căderea de tensiune pe condensator va fi
din ce în ce mai mare. Voltmetrul înregistrează o creştere constantă a
tensiunii indicate:

#+CAPTION: circuit electric
[[./poze/00397.png]]

Dacă presupunem că deplasarea periei condensatorului în „sus” se
realizează asfel încât există o /rată/ constantă de creştere a tensiunii
la bornele condensatorului (de ex., 2 volţi pe secundă), termenul dv/dt
din formula de mai sus va avea o valoare fixă. Ecuaţia ne spune în acez
caz că, valoarea fixă a lui dv/dt (2 V/s) înmulţită cu capacitatea
condensatorului în Farad, de asemenea o valoare fixă, duce la o valoare
fixă (constantă) a curentului. Fizic, o creştere a tensiunii la bornele
condensatorului presupune o creştere a sarcinii diferenţiale (creşterea
diferenţei numărului de electroni) între cele două armături. Pentru o
creştere constantă a tensiunii, trebuie să existe prin urmare şi o
creştere constantă a sarcinii acumulate în condensator, ceea ce se
treduce de fapt printr-o deplasare constantă a electronilor între
armături, adică existenţa curentului. În această situaţie, condensatorul
se comportă precum o /sarcină/; electronii intră pe armătura negativă şi
ies din armătura pozitivă, acumulând energie sub formă de câmp electric.

#+CAPTION: tensiunea şi curentul printr-un condensator
[[./poze/00399.png]]

Dacă repetăm scenariul de mai sus, doar că în acest caz, mărim rata de
deplasare a periei condensatorului, variaţia tensiuni (dv/dt) va avea o
valoare mai mare; curentul prin condensator va fi şi el mai mare în
acest caz:

#+CAPTION: circuit electric
[[./poze/00400.png]] 
#+CAPTION: tensiunea
#+CAPTION: şi curentul printr-un condensator
[[./poze/00401.png]]

Analiza matematica introduce de fapt conceptul de /rată de variaţie/
pentru o varietate de funcţii. /Derivata/ unei funcţii, un principiu de
bază al analizei matematice, este expresia variaţiei unei variabile în
funcţie de o altă, în cazul nostru, variaţia tensiunii în funcţie de
timp. Mai simplu spus, curentul printr-un condensator este direct
proportional cu viteza de variaţie a tensiunii la bornele acestuia.

Să luăm acum un alt exemplu. Dacă de data aceasta deplasăm peria
potenţiometrului în aceeiaşi direcţie ca şi inainte („sus”) dar nu
constant ci la viteze (rate de variaţie) diferite. În acest caz obţinem
un grafic al variaţiei tensiunii şi curentului ce arată aproximativ
asfel:

#+CAPTION: circuit electric
[[./poze/00402.png]]

Putem observă de pe grafic că tot timpul curentul prin condensator este
proporţional cu rata de variaţie sau /panta/ tensiunii condensatorului.
Când graficul tensiunii creşte rapid (pantă mare), curentul este de
asemenea mare. Când panta tensiunii este mai mică, şi curentul este mai
mic. La un moment dat panta tensiunii este zero (linie orizontală),
datorită faptului că peria potenţiometrului nu s-a deplasat deloc în
acest interval de timp; în acest caz, curentul prin condensator este
zero (vezi graficul).

Dacă deplasăm în schimb peria potenţiometrului în „jos”, tensiunea la
bornele condensatorului va /scădea/. Din nou, condensatorul reacţionează
la această variaţie de tensiune prin producerea unui curent în sensul
contrar de această dată. O descreştere a tensiunii unui condensator
presupune că diferenţa de sarcină dintre armăturile condensatorului se
reduce, singurul mod în care acest lucru se poate întâmpla este dacă
electronii îşi schimbă direcţia de deplasare; condensatorul în acest caz
se descarcă. În aceast caz, în care electronii ies de pe armătura
negativă şi intră pe cea pozitivă, condensatorul se comportă precum o
/sursă/ (ex, o baterie), eliberând în circuitul extern energia stoacată
sub formă de câmp electric.

#+CAPTION: circuit electric
[[./poze/00403.png]]

Din nou, cantitatea de curent prin condensator este direct proporţională
cu rata de variaţie a tensiunii la bornele sale. Singura difrentă între
/scăderea/ şi /creşterea/ tensiunii este /direcţia/ de deplasare a
electronilor (direcţia curentului). Pentru o aceeiaşi rată de variaţie a
tensiunii cu tipul, valoarea absolută (sau amplitudinea) curentului este
exact aceeiaşi. Matematic, o descreştere a tensiunii se traduce printr-o
valoarea /negativă/ a raportului dv/dt. Acest lucru se traduce printr-un
curent cu semn negativ, indicând de fapt direcţia de deplasare a
electronilor la descărcarea condensatorului, în sens opus faţă de
încărcarea acestuia.

** Factori ce afectează capacitatea electrică

Există trei factori de bază în construcţia condensatoarelor ce afectează
valoarea capacităţii asfel create. Toţi aceşti factori afectează
valoarea fluxului de câmp (diferenţa relativă de electroni între
armături) dezvoltat între armături pentru o anumită valoare a forţei
câmpului electric.

**** Aria armăturilor

Toţi ceilalţi factori fiind egali, o aria mai mare a armăturilor se
traduce printr-o capacitate mai mare a condensatorului; o arie mai mică
înseamnă o valoare mai mică a capacităţii. Exmplicaţia constă în faptul
că o aria mai mare poate susţine o flux mai mare al câmpului (sarcină
colectată pe armături) pentru o anumită valoare a forţei câmpului
(tensiunea dintre armături).

#+CAPTION: capacitatea condensatorului în funcţie de aria armăturilor
[[./poze/00295.png]]

**** Distanţa dintre armături

Toţi ceialţi factori fiind egali, o distanţă mai mare între armături se
traduce printr-o capacitate mai mică a condensatorului; o distanţă mai
mică între armături înseamnă o capacitate mai mare. Explicaţia constă în
faptul că o distanţă mai mică duce la o forţă mai mare a câmpului
(tensiunea dintre armături împărţită la distanţa dintre ele), ce rezultă
într-un flux mai mare al câmpului (sarcină colectată pe armături),
oricare ar fi valoarea tensiunii aplicate pe armături.

#+CAPTION: capacitatea condensatorului în funcţie de distanţa dintre
#+CAPTION: armături
[[./poze/00296.png]]

**** Materialul dielectric

Toţi ceilalţi factori fiind egali, o permitivitate mai mare a
materialului dielectric se traduce printr-o capacitate mai mare a
condensatorului; o valoarea mai mică a permitivităţii înseamnă o
capacitate mai mică. Deşi explicaţia este puţin mai complicată, unele
materiale oferă o opoziţie mai mică fluxului pentru o anumită valoare a
forţei câmpului electric. Materialele cu o permitivitate mai ridicată
permit existenţa unui flux mai mare (oferă mai puţină opoziţie), şi prin
urmare sarcina colectată pe armături poate fi mai mare, oricare ar fi
valoarea forţei câmpului (tensiunea aplicată la bornele
condensatorului).

#+CAPTION: capacitatea condensatorului în funcţie de permitivitatea
#+CAPTION: dielectricului
[[./poze/00297.png]]

În acest context, „relativ” se referă la permitivitatea materialului
relativ la permitivitatea vidului. Cu cât numărul este mai mare, cu atât
este mai mare permitivitatea materialului. Sticla, de exemplu, cu
permitivitatea relativă 7, are de şapte ori permitivitatea vidului şi va
permite prin urmare stabilirea unul câmp electric (flux) de şapte ori
mai puternic decâţ este posibil în vid, toţi ceilalţi factori fiind
egali.

În următorul tabel sunt prezentate permitivităţile relative (cunoscută
şi sub numele de „constanta dielectrică”) ale unor materiale obişnuite:

#+BEGIN_EXAMPLE
    Material        Permitivitatea relativă (constanta dielectrică)
    ============================================================ 
    Vid ---------------------------- 1.0000                      
    Aer ---------------------------- 1.0006                      
    PTFE, FEP ("Teflon") ----------- 2.0                         
    Polipropilenă ------------------ 2.20 - 2.28                
    Răşini ABS --------------------- 2.4 - 3.2                  
    Polistiren --------------------- 2.45 to 4.0                
    Hârtie ceruită ----------------- 2.5                         
    Ulei de transformator ---------- 2.5 - 4                    
    Cauciuc tare ------------------- 2.5 - 4.80                 
    Lemn (stejar) ------------------ 3.3                         
    Silicon ------------------------ 3.4 - 4.3                  
    Bachelită ---------------------- 3.5 - 6.0                  
    Cuarţ -------------------------- 3.8                         
    Lemn (Arţar) ------------------- 4.4                         
    Sticlă ------------------------- 4.9 - 7.5                  
    Ulei de castor ----------------- 5.0                         
    Lemn (Mesteacăn) --------------- 5.2                         
    Mică, Muscovit  ---------------- 5.0 - 8.7                  
    Mică, Sticlă ------------------- 6.3 - 9.3                  
    Porţelan, Steatit -------------- 6.5                         
    Alumina ------------------------ 8.0 - 10.0                 
    Apă distilată ------------------ 80.0                       
    Titanat-Bariu-Stronţiu --------- 7500                      
#+END_EXAMPLE

O valoare aproximativă pentru capacitatea unui condensator poate fi
calculată cu următoarea formulă:

#+CAPTION: formula de calcul a capacităţii condensatorului
[[./poze/10230.png]]

**** Condensatorul variabil

După modul de construire al condensatorului acesta poate fi fix
(discutat mai sus), sau poate fi variabil. Cel mai uşor factor de
exploatat în cazul celor variabile este aria armăturilor, sau mai bine
spus, aria de suprapunere a lor.

#+CAPTION: condensator variabil
[[./poze/50018.jpg]]

Pe măsură ce rotim axul, gradul de suprapunere al armăturilor variază,
afectând aria efectivă în care poate exista campul electric între cele
două armături.

** Conectarea condensatorilor în serie şi paralel

**** Conectarea în serie

La conectarea condensatorilor în serie, capacitatea totală este mai mică
decât capcitatea oricărui condensator individual. Dacă doi sau mai mulţi
condensatori sunt conectaţi în serie, efectul rezultat este cel al unui
condensator (echivalent) avât distanţa dintre armături egală cu suma
distanţei dintre armături ale tuturor condensatorilor individuali. După
cum am văzut în secţiunea precedentă, creşterea distanţei dintre
armături, toţi ceilalţi factorii find egali, rezultă în scăderea
capacităţii.

#+CAPTION: conectarea condensatorilor în serie
[[./poze/00298.png]]

Formula pentru calculul capacităţii serie totale este asemănătoare celei
pentru calcularea rezistenţei echivalente la conectarea rezistorilor în
paralel.

#+CAPTION: formula capacităţii serie
[[./poze/10231.png]]

**** Conectarea în paralel

Atunci când conectarea condensatorilor se realizează în paralel,
capacitatea echivalentă totală este suma capacităţilor individuale ale
condensatorilor. Dacă doi sau mai mulţi condensatori sunt conectaţi în
paralel, efectul rezultat este cel al unui singur condensator
(echivalent) având aria armăturilor egală cu suma ariilor armăturilor
tuturor condesatorilor. După cum am văzut în secţiunea precedentă,
creşterea ariei armăturilor, toţi ceilalţi factori rămânând neschimbaţi,
duce la o creştere a capacităţii.

#+CAPTION: conectarea condensatorilor în paralel
[[./poze/00299.png]]

Formula pentru calculul capacităţii paralel totale este asemănătoare
celei pentru calcularea rezistenţei echivalente la conectarea
rezistorilor în serie:

#+CAPTION: formula capacităţii paralel
[[./poze/10232.png]]

Sumar:

-  Capacităţile condensatorilor se reduc la conectarea în serie
-  Capacităţile condensatorilor se adună la conectarea în paralel

** Consideraţii practice (condensatorul)

Condensatoarele, la fel ca toate celelalte componente, au unele limite
de funcţionare şi utilizare. Acestea trebuie respectate dacă dorim o
funcţionare corectă şi sigură a circuitelor electrice cu condensatoare.

*** Tensiunea maximă, polaritate şi condensatorul electrolitic

Din moment ce condensatoarele nu sunt altceva decât doi conductori
separaţi printr-un mediu dielectric, trebuie să fim atenţi la tensiunea
maximă adimisă la bornele acestora. Dacă aplicăm o tensiune mult prea
mare, putem depăşi tensiunea de străpungere a dielectricului, rezultând
un condensator scurt-circuitat intern.

Unele condensatoare sunt construite astfel încât să suporte aplicarea
unei tensiuni de o anumită polaritate. Acest lucru se datorează modului
lor de realizare: dielectricul reprezintă un strat microscopic de
material izolator depus pe una dintre armături prin intermediul unei
tensiuni de curent continuu. Aceste condensatoare sunt cunoscute sub
numele de condensatoare /electrolitice/, iar polaritatea lor este tot
timpul precizată. Simbolul condensatorului electrolitic este prezentat
în următoarea figură:

#+CAPTION: simbolul condensatorului electrolotic
[[./poze/00301.png]]

Armătura curbată reprezintă tot timpul armătura negativa. Inversarea
polarităţii unui condensator electrolitic duce la distrugerea acelui
strat foarte subţire de dielectric şi prin urmare şi a dispozitivului.
Totuşi, mărimea dielectricului permite valori mari ale capacităţii
relativ la mărimea propriu-zisă a condensatorului. Din acelaşi motiv,
condensatoarele electrolitice suportă tensiuni mici faţă de celelalte
modele de condensatoare.

*** Circuitul echivalent al condensatorului

Din moment ce armăturile unui condensator prezintă o anumită rezistenţă
electrică, şi, din moment ce niciun dielectric nu este un izolator
perfect, este imposibilă crearea unui condensator „perfect”. În
realitate, un condensator are atât o rezistenţă serie cât si o
rezistenţa paralel (de scurgere) suprapuse peste caracteristicile sale
pur capacitive:

#+CAPTION: circuitul echivalent al unui condensator
[[./poze/00300.png]]

Din fericirea, realizarea condensatoarelor cu o rezisteţă serie foarte
mică şi rezistenţă de scurgere foarte mare, este relativ uşoară.

*** Mărimea fizică a condensatoarelor

În majoritatea aplicaţiilor, mărimea (cât mai mică) joacă un rol
ingineresc important. Cu cât componentele sunt mai mici, cu atât mai
multe elemente pot fi introduse în circuit, iar greutatea întregului
ansamblu scade şi ea.

În cazul condensatoarelor, există doi factori importanţi ce afectează
mărimea unui component: tensiunea de lucru şi capacitatea. Aceşti doi
factori tind să fie în opoziţie unul cu celălalt. Pentru un anumit
dielectric ales, singura modalitate de a creşte tensiunea de lucru a
unui condensator este creşterea grosimii dielectricului. Totuşi, după
cum am văzut, această situaţie duce la descreşterea capacitătii
dispozitivului. Putem readuce capacitatea la valoarea iniţială prin
creşterea ariei armăturilor. Dar acest lucru duce la creşterea mărimii
fizice a condensatorului. Acesta este motivul pentru care nu putem
aprecia capacitatea unui condensator (în Farad) prin simpla observare a
mărimii acestuia. Un condensator de o anumită marime, poate avea o
capacitate mare şi o tensiune de lucru mică, sau o capacitate mică şi o
tensiune de lucru mare, sau un compromis între cele două situaţii.

Sumar:

-  
-  

* Electromagnetism

** Magneţi permanenţi

Faptul că unele tipuri de roci minerale posedă proprietăţi neobişnuite
de atracţie atunci când se află în apropierea fierului, a fost
descoperit cu secole în urmă. Una dintre aceste minerale speciale,
/magnetul natural/ sau /magnetitul/, este menţionat cu aproximativ 2500
de ani în urmă în Europa şi chiar mai devreme în Orientul Îndepărtat ca
şi subiect de curiozitate. Mai târziu este folosit în navigaţie,
utlizând descoperirea că o bucată din acest material neobişnuit tinde să
se orienteze pe direcţia nord-sud dacă este lăsat să se rotească liber
(suspendat la capătul unui fir sau plutind pe apă). În 1269, Peter
Peregrinus întreprinde un studiu ştiinţific ce arată că şi fierul poate
fi „încărcat” în mod similar cu această proprietate prin frecarea
acestuia de unul dintre „polii” magnetului.

Spre deosebire de sarcinile electrice, materialele magnetice posedă doi
poli cu efecte opuse, denumite /nord/ şi /sud/ după modul lor de
orientare faţă de pământ. După cum a descoperit şi Peregrinus, este
imposibilă separarea celor doi poli unul de altul prin secţionarea
magnetului în două: fiecare nouă bucată de material posedă propriul sau
set de poli nord şi sud:

#+CAPTION: secţionarea magnetului
[[./poze/00302.png]]

Asemenea sarcinilor electrice, există doar două tipuri de poli: nord şi
sud, prin analogie cu sarcinile pozitive şi negative. Asemenea
sarcinilor electrice, polii asemănători se resping, iar ce opuşi se
atrag. Această forţă, asemenea forţei cauzate de electricitatea statică,
se extinde invizibil prin spaţiu şi poate chiar să treacă prin obiecte
precum hârtia sau lemnul fără ca intensitatea sa să scadă simţitor.

Rene Descartes a fost cel care a făcut observaţia conform căreia câmpul
magnetic „invizibil” poate fi observat plasând un magnet sub o bucată de
hârtie/lemn şi presărând deasupra pilitură de fier. Bucăţile de fier se
vor alinia de-a lungul câmpului magnetic, „desenându-i” practic forma.
Rezultatul experimentului arată faptul că liniile de câmp continuă
neîntrerupte de la un pol al magnetului spre celălalt:

#+CAPTION: liniile câmpului magnetic pentru un magnet permanent
[[./poze/00303.png]]

Precum este cazul oricărui tip de câmp (electric, magnetic,
gravitaţional), cantitatea totală, sau efectul câpului este desemnată
prin noţiunea de /flux/, iar „împingerea” ce dă naştere fluxului în
spaţiu poartă denumirea de /forţă/. Termenul de „tub” a fost iniţial
desemnat de Michael Faraday pentru desemnarea a ceea ce acum sunt
denumite linii de câmp, şi anume, succesiunea fluxului magnetic în
spaţiu, sau mai bine spus, forma sa. Într-adevăr, mărimea câmpului
magnetic este adesea definită ca şi numărul liniilor de câmp, deşi este
greu de crezut că asemenea linii discrete şi constante există cu
adevărat în realitate.

Teoria modernă a magnetismului susţine că producerea câmpului magnetic
se datorează sarcinii electrice aflate în mişcare; acest lucru ar
însemna că acest câmp magnetic „permanent” al magneţilor este de fapt
rezultatul mişcării uniforme în aceeiaşi direcţie a electronilor din
interiorul atomilor de fier. Un asfel de comportament al electronilor în
interiorul atomilor depinde de structura atomica a fiecărui material în
parte. Asfel, doar anumite tipuri de substanţe reacţionează cu câmpurile
magnetice, şi un număr şi mai mic dintre ele posedă abilitatea de
susţinere a unui câmp magnetic permanent.

Fierul este unul dintre materialele ce poate fi uşor magnetizat. Dacă un
corp de fier este adus în preajma unui magnet permanent, electronii din
interiorul atomilor de fier se reorientează în direcţia câmpului produs
de magnetului iar fierul devine „magnetizat”. Magnetizarea fierul se
realizează asfel încât să încorporeze liniile câmpului magnetic în forma
sa, ceea ce se traduce printr-o atracţie faţă de magnetul permanent
indiferent de orientarea acestuia faţă de corpul de fier:

#+CAPTION: magnetizarea unui corp de fier
[[./poze/00304.png]]

Corpul de fier iniţial nemagnetizat devine magnetizat după ce este adus
în apropierea magnetului permanent. Indiferent ce pol este adus în
apropierea fierului, acesta din urmă se va magnetiza în aşa fel încât să
fie atras de magnet:

#+CAPTION: magnetizarea unui corp de fier
[[./poze/00305.png]]

Luând ca şi referinţă proprietăţile magnetice naturale ale fierului,
numim material /feromagnetic/ acel material care se magnetizează uşor
(electronii atomilor săi se aliniează uşor câmpului magnetic extern).
Toate materialele sunt magnetice într-o anumită măsură, iar cele care nu
sunt considerate feromagnetice (magnetizate uşor) sunt clasificate fie
ca şi materiale /paramagnetice/ (uşor magnetice) sau /diamagnetice/.
Dintre cele două, materialele diamagnetice sunt cele mai ciudate. În
prezenţa unui câmp magnetic extern, devin uşor magnetizate în direcţie
opusă, asfel că resping câmpul magnetic extern!

#+CAPTION: magnetizarea unui material diamagnetic
[[./poze/00306.png]]

În cazul în care un material feromagnetic îşi menţine starea de
polarizare şi după încetarea cămpului magnetic extern, spunem că acest
material are /remanenţă/ (magnetică) bună. Această proprietate este o
calitate necesară pentru un magnet permanent.

Sumar:

-  /Magnetul natural/ sau /magnetitul/ este un magnet permanent natural.
   Prin permanent se înţelege faptul că materialul poate menţine câmpul
   magnetic fără niciun ajutor extern. Proprietatea oricărui material
   magnet de a realiza acest lucru se numeşte /remanenţă/
-  Materialele /feromagnetice/ sunt uşor de magnetizat
-  Materialele /paramagnetice/ sunt mai greu de magnetizat
-  Materialele /diamagnetice/ tind să respingă câmpurile magnetice prin
   magnetizarea în direcţie opusă

** Electromagnetism

Descoperirea relaţiei dintre magnetism şi electricitate a fost făcută,
precum multe alte descoperiri ştiinţifice, aproape din întâmplare. În
1820, pe când preda un curs despre /posibilitatea/ relaţiei dintre
electricitate şi magnetism, fizicianul danez Hans Christian Oersted a
demnostrat până la urmă experimental acest lucru în faţă întregii clase!
Introducând un curent electric printr-un fir suspendat deasupra unui
compas magnetic, Oersted a reuşit să producă o mişcare clară a acului
compasului ca şi răspuns la trecerea curentului. Ceea ce a început ca şi
ipoteză la începutul orei s-a transformat în realitate până la sfârşitul
ei, iar Oersted a trebuit să-şi revizuiască notiţele pentru următoarele
cursuri! Descoperirea sa accidentală a deschis drumul spre o nouă ramură
a ştiinţei: electromagnetism.

Experimente detaliate au arătat că orientarea câmpului magnetic produs
de un curent electric este tot timpul perpendiculară direcţiei de
curgere. O metodă simplă de exemplificare a acestei relaţii este /regula
mâinii stângi/. Această regulă spune că liniile câmpului magnetic produs
de curentul electric printr-un fir sunt orientate în direcţia degetelor
de la mâna stângă, atunci când aceastea sunt închise iar degetul mare
este orientat în direcţia curentului:

#+CAPTION: regula mâinii stângi
[[./poze/00307.png]]

Liniile câmpului magnetic încercuiesc conductorul de curent şi nu au un
pol „nord” sau „sud” bine definit. În acest caz însă, forţa câpului este
foarte slabă, pentru valori normale ale curentului, fiind capabilă să
deplaseze acul unui compas de exemplu, dar nu mai mult de atât. Pentru a
crea un câmp magnetic mai puternic (forţă şi flux mai mari) cu aceeiaşi
valoare a curentului electric, putem forma o serie de bucle cu ajutorul
firului; în jurul acesteia, câmpurile magnetice se vor uni pentru a
forma un câmp magnetic mai puternic cu o polaritate nord-sud bine
definită.

#+CAPTION: formarea buclei de curent pentru creşterea câmpului magnetic
[[./poze/00308.png]]

Valoarea forţei magnetice generate de o asfel de buclă este
proporţională cu valoarea curentului prin fir înmulţită cu numărul
efectiv de bucle formate. Această forţă este denumită /forţă
magnetomotoare/ (mmf) şi este similară forţei electromotoare (E)
dintr-un circuit electric.

Un /electromagnet/ este un conductor electric construit special pentru
generarea câmpului magnetic la trecerea curentului prin el. Deşi toţi
conductori produc câmp magnetic la trecerea curentului prin ei, un
electromagnet este construit special pentru a maximiza acest efect şi
utilizarea lui pentru un anumit scop. Electromagneţii sunt folosiţi în
industrie, cercetare, aparatură medicală şi bunuri de larg consum.

Probabil că cel mai bun exemplu de utilizare al electromagneţilor este
/motorul electric/. Un alt exemplu este /releul/, un întrerupător
controlat pe cale electrică. Dacă mecanismul unui întrerupător este
construit asfel încât să poată fi acţionat (închis şi deschis) prin
aplicarea unui câmp magnetic, iar electromagnetul este plasat în
apropierea acestuia pentru a produce câmpul necesar, este posibilă
închiderea şi deschiderea întrerupătorului plin aplicarea unui curent
prin acesta. În principiu, acesta este un dispozitiv ce controlează
electricitatea cu ajutorul electricităţii.

#+CAPTION: închiderea contactului la trecerea curentului prin
#+CAPTION: electromagnet
[[./poze/00394.png]]

Întrerupătoarele pot fi construite pentru a acţiona multiple contacte,
sau pentru a funcţiona „invers” (/deschiderea/ contactelor la trecerea
curentului prin electromagnet şi /inchiderea/ lor la încetarea câmpului
magnetic).

#+CAPTION: întrerupător cu contacte multiple şi contact normal închis
[[./poze/00395.png]]

Sumar:

-  La trecerea curentului printr-un conductor, se va produce un câmp
   magnetic în jurul acestuia
-  /Regula mâinii stângi/ spune că liniile câmpului magnetic produse de
   un conductor traversat de curent electric vor fi orientate în
   direcţia degetelor închise ale mâinii stângi atunci când degetul mare
   indică direcţia deplasării electronilor.
-  Forţa câmpului magnetic produs de un conductor traversat de curent
   electric creşte atunci când construim firul sub forma unei
   înfăşurări. În acest caz, câmpulu magnetic se va orienta de-a lungul
   lungimii axei înfăşurării
-  Forţă produsă de câmpul magnetic al unui electromagnet (denumită
   /forţă magnetomotoare/, sau mmf) este proporţională cu produsul
   dintre curentul ce parcurge electromagnetul şi numărul de înfăşurări
   complete formate de conductor

** Unităţi de măsură ale câmpului magnetic

În cadrul discuţiei despre magnetism, vom întâlni următoarele mărimi:

*Forţa magnetomotoare* sau *tensiunea magnetomotoare* - Valoarea forţei
câmpului magnetic, sau „împingerea”, analog tensiunii electrice (forţă
electromotoare).

*Fluxul câmpului magnetic* - Valoarea efectului total al câmpului
magnetic, sau „substanţa” câmpului, analog curentului electric.

*Intensitatea câmpului magnetic* - Cantitatea forţei magnetomotoare
distribuită de-a lungul electromagnetului, cunoscută şi sub numele de
/forţa de magnetizare/.

*Densitatea fluxului magnetic* - Valoarea fluxului magnetic concentrat
pe o anumită suprafaţă.

*Reluctanţa* - Opoziţia faţă de câmpul magnetic al unui anumit volum din
spaţiu sau al unui material, analog rezistenţei electrice.

*Permeabilitatea* - Măsura specifică de acceptare a câmpului magnetic de
câtre un material, analoc rezistenţei specifice pentru un material
conductiv (ρ), doar că relaţia este inversă, o permeabilitate mai mare
înseamnă o trecere mai uşoară a liniilor câmpului magnetic.

Mai jos este tabelul cu unităţile de măsură pentru fiecare mărime:

Cantitate

Simbol

Unitate de măsură

tensiunea magnetomotoare

mmf

Amper (A)

fluxul magnetic

Φ

Weber (Wb)

intensitatea magnetică

H

Amper / metru (A m^{-1})

densitatea fluxului magnetic

B

Tesla (T)

reluctanţa

#+CAPTION: simbolul reluctanţei
[[poze/reluctanta.png]]

Amper / Weber (A Wb^{-1})

permeabilitatea

µ

Henry / metru (H m^{-1})

Relaţiile dintre tensiunea magnetomotoare, fluxul magnet şi reluctanţă
sunt asemenea relaţiilor dintre mărimile electrice precum tensiunea
electromotoare, curent şi rezistenţă, şi pot fi consuderate un fel de
legea lui Ohm pentru circuite magnetice:

#+CAPTION: comparaţie pentru legea lui Ohm între circuitele electrice şi
#+CAPTION: magnetice
[[./poze/10234.png]]

Ştiind faptul că permeabilitatea este asemănătoare rezistenţei specifice
(inversă), ecuaţia pentru aflarea reluctanţei materialului magnetic este
similară celei pentru aflarea rezistenţei conductorului:

#+CAPTION: comparaţie între rezistenţă electrică şi cea magnetică
[[./poze/10235.png]]

În fiecare dintre cele două cazuri, pentru o bucată mai lungă din
acelaşi material opoziţia este mai mare, toţi ceilalţi factorii fiind
egali. De asemenea, o secţiune mai mare scade valoarea opoziţiei
(rezistenţei electrice şi reluctanţei magnetice), toţi ceilalţi factori
fiind egali.

Un lucru important de remarcat este că reluctanţa unui material la
fluxul magnetic este /afectată/ de concentraţia liniilor de câmp ce trec
prin el. Acest lucru face ca legea lui Ohm pentru circuitele magnetice
să aibă un comportament neliniar, prin urmare este mult mai dificilă de
aplicat decât în cazul circuitelor electric. Acest efect este analog
existenţei unui rezistor ce şi-ar modifica rezistenţa pe măsură ce
curentul ce-l străbate variază.

** Permeabilitatea şi saturaţia

Nonliniaritatea permeabilităţii materialelor poate fi trasată pe un
grafic pentru o mai bună înţelegere a ei. Plasăm intensitatea câmpului
(H), egală cu tensiunea magnetomotoare (tmm) împărţită la lungimea
materialului, pe axa orizontală. Pe axa verticală, plasăm densitatea
fluxului (B) egală cu fluxul total împărţit la aria secţiunii
materialului. Folosim aceste mărimi (H şi B) în loc de tensiunea
magnetomotoare (tmm) şi fluxul total (Φ), pentru ca alura graficului să
rămână independentă de dimensiunile fizice ale materialului de măsură.

#+CAPTION: curbe de magnetizare pentru diferite materiale
[[./poze/00309.png]]

Aceste curbe poartă denumirea de /curbe normale de magnetizare/ sau
/curbe B-H/ pentru orice material. Putem observa de pe grafi că
densitatea fluxului pentru oricare din cele trei materiale are o
creştere neliniară (puternică la început, apoi din ce în ce mai scăzută)
odată cu creşterea valorii intensităţii câmpului. Acest efect este
cunoscut sub numele de /saturaţie/. Când aplicăm o forţă magnetică mică
(H mic), doar câţiva atomi sunt aliniaţi după liniile câmpului, restul
fiind uşor de aliniat dacă aplicăm o forţă adiţională. Totuşi, pe măsura
creşterii fluxului magnetic prin aceeiaşi secţiune a materialului
feromagnetic, tot mai puţini atomi sunt disponibil pentru aliniere de-al
lungul liniilor de câmp pe măsură ce forţa aplicată creşte. De aceea,
este nevoie de o forţă (H) din ce în ce mai mare pentru crearea unei
densităţi a fluxului din ce în ce mai mică (B). Saturaţia este un
fenoment întâlnit doar în cazul electromagneţilor cu miez de fier.
Electromagneţii cu miez de aer nu se saturează, dar, pe de altă parte,
nici nu produc valori aşa de mari ale fluxului magnetic pentru acelaşi
număr de spire (bucle) şi aceeiaşi valoare a curentului.

Un alt fenomen al analizei curbelor de magnetizare este cel de
/histerezis/. Ca şi termen general, histerezisul înseamnă o întârziere
intrarea şi ieşirea unui sistem după o modificare de direcţie. Într-un
sistem magnetic, acesta se caracterizează prin faptul că materialul
feromagnetic tinde să rămână magnetizat după ce forţa magnetică aplicată
este îndepărtată (remanenţă magnetică), dacă polaritatea forţei este
inversată.

Să folosim acelaşi grafic, dar să extindem axele pentru a indicat atât
valori pozitive cât şi negative. Alicăm întâi o forţă magnetică (curent
prin spirele electromagnetului) crescătoare. Observăm creşterea
densităţii fluxului după curba normală de magnetizare:

#+CAPTION: curba de histerezis
[[./poze/00310.png]]

Apoi, oprim curentul prin infăşurarea electromagnetului şi observăm ce
se întâmplă cu fluxul; lăsăm prima curbă pe grafic.

#+CAPTION: curba de histerezis
[[./poze/00311.png]]

Datorită remanenţei materialului, vom avea un flux magnetic chiar şi
fără existenţa forţei aplicate mai înainte (nu există curent prin
înfăşurare). Electromagnetul se comportă în acest moment precum un
magnet permanent. Următorul pas este să aplicăm un câmp magnetic cu
aceeiaşi forţă dar în direcţia /opusă/.

#+CAPTION: curba de histerezis
[[./poze/00312.png]]

Densitatea fluxului magnet a atins acum un punct echivalent celui în
care se afla în cazul aplicării unei intensităţi magnetice (H) pozitive,
doar că se află în direcţie opusă, negativă. Să observăm comportamentul
electromagnetului dacă întrerupem din nou curentul prin înfăşurare:

#+CAPTION: curba de histerezis
[[./poze/00313.png]]

Din nou, datorită remanenţei naturale a materialului, acesta va reţine
un flux magnetic fără existenţa unui curent prin înfăşurare, doar că de
data aceasta se află în direcţie opusă faţa de ultima întrerupere a
curentului. Dacă re-introducem curentul prin electromagnet, vom vedea că
densitatea fluxului magnetic atinge din nou punctul maxim iniţial
(dreapta sus pe grafic):

#+CAPTION: curba completă de histerezis
[[./poze/00314.png]]

Această curbă în formă de „S” se numeşte /curba de histerezis/ al
materialului feromagnetic pentru o anumită valoare a intensităţii
câmpului magnetic maxim, respectiv minim (+H şi -H). Existenţa acestui
histerezis este de nedorit în cazul proiectării sistemelor ce ar trebui
să producă o cantitate fixă de flux în funcţie de valoarea curentului,
deoarece valoarea densităţi fluxului va depinde de curent /şi/ de starea
de magnetizaţie de dinainte. De asemenea, datorită nevoii de învingere a
magnetizaţiei remanente din electromagnet, se va produce o risipă de
energie atunci când se foloseşte curentul alternativ. Putem aproxima
cantiatea de energie pierdută în funcţie de aria curbei de histerezis.

În alte cazuri, precum stocarea informaţiilor cu ajutorul materialelor
magnetice (hard-disk-uri de calculator sau benzi audio şi video) curba
de histerezis este un lucru de dorit. În aceste cazuri, este de dorit ca
magnetizarea unui material magnetic (ferită) să fie de durată (remanenţă
mare) pentru a-şi putea „aminti” ultima stare de magnetizare. O altă
aplicaţie practică este filtrarea „zgomotului” electromagnetic de
frecvenţă înaltă (supratensiuni de valori mari şi durate de timp
scurte). Energia consumată pentru întâmpinarea histerezisului feritei
atenuează forţă semnalului de zgomot. Curba de histerezis pentru ferită
este destul de extremă:

#+CAPTION: curba de histerezis pentru ferită
[[./poze/00317.png]]

Sumar:

-  Permeabilitatea unui materiel depinde de valoarea forţei fluxului
   magnetic prin acesta
-  Relaţia specifică dintre forţă şi flux (intensitatea câmpului H, şi
   densitatea fluxului B) este trasată pe un grafic denumit /curba
   normală de magnetizare/
-  Este posibilă aplicarea asupra unui material feromagnetic a unui câmp
   magnetic atât de intens încât acesta atinge valoarea sa maximă a
   fluxului. Această condiţie este cunoscută sub numele de /saturaţie/
   magnetică
-  Când /remaneţa/ unui material feromagnetic interferează cu
   re-magnetizarea sa în direcţia opusă, condiţia este cunoscută sub
   numele de /histerezis/

** Inducţia electromagnetică

Deşi Oersted a fost cel care a descoperit existenţa
electromagnetismului, totuşi,
[[http://ro.wikipedia.org/wiki/Michael_Faraday][Michael Faraday]] a fost
cel care a deschis drumul /generării/ electricităţii prin /inducţie
electromagnetică/. Faraday a descoperit că la expunerea unui conductor
electric unui câmp magnetic (flux magnetic) perpendicular pe acesta şi
de intensitatea variabilă, în lungul firului se va genera o tensiune
electrică.

O modalitate relativ simplă de a crea acest câmp magnetic de intensitate
variabilă este prin deplasarea unui magnet permanent în apropierea
firului sau a înfăşurării. Important: intensitatea câmpului trebuie să
crească sau să scadă în intensitate /perpendicular/ pe fir (asfel că
liniile de câmp să „taie” conductorul); în caz contrar, nu va exista
tensiune indusă în fir:

#+CAPTION: inducţia electromagnetică
[[./poze/00318.png]]

Expresia matematică pentru valoarea tensiunii generate în funcţie de
fluxul câmpului magnetic, expresie dedusă tot de Faraday, este
următoarea (observaţi utilizarea litere „e” pentru tensiune. Aceasta se
referă la tensiuni /instantanee/, sau tensiune la un anumit moment din
timp, şi nu o tensiune constantă, fixă):

#+CAPTION: ecuaţia lui Faraday pentru inducţia electromagnetică
[[./poze/10236.png]]

Termenii „d” sunt specifici analizei matematice şi reprezintă rata de
variaţie (creştere, deşcreştere) a fluxului magnetic cu timpul. „N” este
numărul de spire din înfăşurare (atunci când aceasta este folosită,
pentru o eficienţă electromagnetică maximă).

Fenomenul este utilizat practic pentru construcţia generatoarelor
electrice, folosesind putere mecanică pentru deplasarea unui câmp
magnetic prin preajma înfăşurărilor (firelor) pentru generarea
tensiunii. Aceasta nu este însă singura aplicaţie practică.

Dacă luăm în considerare faptul că la trecerea curentului printr-un
conductor electric acesta produce un câmp magnetic perpendicular pe fir,
şi că variaţia intensităţii fluxului acelui câmp magnetic variază cu
variaţia curentului prin fir, putem vedea că un fir este capabil de
inducerea unei tensiuni electrice /de-a lungul propriei lungimi/ prin
simpla variaţia a curentului prin el. Acest efect poartă denumirea de
/auto-inducţie/: un câmp magnetic variabil produs de variaţia curentului
printr-un fir ce induce o tensiune electrică de-a lungul aceluiaşi fir.
Dacă fluxul magnetic este mărit prin îndoirea firului sub formă de colac
şi/sau infăşurarea acestuia în jurul unui material cu permeabilitate
ridicată, acest efect de tensiune auto-indusă va fi şi mai prounţat. Un
dospozitiv construit special pentru a profita de acest efect este
/bobina/, dispozitiv studiat pe larg în următorul capitol.

Sumar:

-  Un câmp magnetic de intensitatea variabilă perpendicular pe un
   conductor electric va induce o tensiunea pe lungimea acestui fir.
   Valoarea tensiunii induse depinde de rata variaţiei fluxului magnetic
   şi de numărul de înfăşurări (dacă există) expuse variaţiei fluxului
-  Ecuaţia lui Faraday pentru tensiune indusă este: e = N(dΦ/dt)
-  De-a lungul unui conductor electric străbătut de un curent electric
   variabil va apărea o tensiune electrică indusă; această variaţie duce
   la variaţia fluxului magnetic perpendicular pe fir, ce induce la
   rândul său o tensiune electrică pe lungimea firului conform ecuaţiei
   lui Faraday. Un dispozitiv construit special pentru folosirea acestui
   principiu/efect se numeşte /bobină/

** Inductanţa mutuală. Transformatorul

Dacă două înfăşurări străbătute de curent electric sunt aduse una în
vecinătatea celeilalte, asfel încât câmpul magnetic al uneia să se
cupleze cu cealaltă, în ce-a de a doua înfăşurare se va generea o
tensiune electrică. Acest efect se numeşte /inductanţă mutuală/: când
aplicarea unei tensiuni asupra unei înfăşurări induce o tensiune în
cealaltă.

Un dispozitiv special conceput pentru producerea efectului de inductanţă
mutuală între două sau mai multe înfăşurări este /transformatorul/.

Deoarece tensiunea indusă pe cale magnetică poate fi realizată doar
atunci când valoarea fluxului câmpului magnetic este /variabil/ faţă de
fir, cuplajul magnetic (prin urmare şi inductanţă mutuală) dintre două
înfăşurări poate lua naştere doar în cazul curentului alternativ.
Singura aplicaţie în curent continuu pentru inductanţa mutuală este
atunci când există o cale de a pori şi opri puterea prin înfăşurare cu
ajutorul unui întrerupător; se crează în acest caz o tensiune de curent
continuu /pulsatoare/, iar tensiunea indusă va atinge valori maxime la
fiecare puls.

O proprietate extrem de utilă a transformatorului este capacitatea de
transformare a valorilor tensiunii şi curentului după o regulă simplă,
determinată de raportul dintre numărul spirelor celor două înfăşurări.
Dacă o înfăşurare a transformatorului este alimentată în curent
alternativ, valoarea tensiunii indusă în cealaltă înfăşurare,
nealimentată, va fi egală cu valoarea tensiunii de alimentare înmulţită
cu valoarea raportului dintre numărul spirelor înfăşurărilor (primară şi
secundară). De asemenea, curentul prin înfăşurarea secundară se va
comporta exact invers: dacă tensiunea de alimentare (din înfăşurarea
primară) creşte, curentul va deşcreşte cu aceeiaşi rată. Acest
comportament al transformatorului este analog unui angrenaj mecanic:

#+CAPTION: analogie între reducerea cuplului folosind roţi dinţate şi
#+CAPTION: transformatorul coborâtor de tensiune
[[./poze/00319.png]]

Un transformator conceput pentru obţineare unei tensiune mai mari la
bornele înfăşurări secundare (înfăşurare nealimentată) faţă de cea
primară (înfăsurare alimentată) se numeşte transformator ridicător de
tensiune, iar unul construit pentru a realiza exact opusul se numeşte
transformator coborâtor de tensiune. Valoarea curentului prin fiecare
înfăşurare este exact inversă faţă de situaţia precedentă, cea a
tensiunii.

Sumar:

-  Inductanţa mutuală reprezintă situaţia în care câmpul magnetic
   generat de o înfăşurare, induce tensiune electrică într-o înfăşurare
   învecinată
-  Un /transformator/ este un dispozitiv special conceput şi format din
   două sau mai multe înfăşurări, una în apropierea celeilalte, ce
   foloseşte principiul inductanţei mutuale dintre înfăşurări
-  Transformatoarele pot fi folosite doar în cazul tensiunilor
   variabile, nu şi în cazul celor constante. Din această cauză, ele
   sunt dispozitive de curent alternativ şi nu de curent continuu

* Bobina

** Câmpul magnetic şi inductanţa

Atunci când un conductor este parcurs de curent electric (deplasarea
electronilor), se va forma tot timpul un câmp magnetic în jurul
acestuia. Acest efect se numeşte /electromagnetism/. Câmpurile magnetice
modifică alinierea electronilor din atomi şi pot duce la apariţia
forţelor fizice între atomii, prin spaţiul liber dintre ei, la fel ca în
cazul câmpurilor electrice ce iau naştere între particulele încărcate
electric. Precum câmpurile electrice, cele magnetice pot ocupa spaţiul
dintre corpuri şi pot afecta materia la distanţă.

Câmpurile magnetice se pot măsura prin două mărimi: /forţa/ şi /fluxul/.
/Forţa/ (câmpului) magnetic(ă) este valoarea „forţei de împingere” ce
acţionează la distanţă. /Fluxul/ (câmpului) magnetic este cantitatea
totală, sau efectul câmpului prin spaţiu. Aceste două mărimi sunt
aproximativ similare tensiunii („împingere”) şi curentului (curgere)
printr-un conductor, cu toate că fluxul poate exista şi în vid (fără
mişcarea particulelor precum electronii), pe când curentul poate exista
doar acolo unde există electroni liber pentru a se deplasa. Fluxul
(magnetic) poate întâmpina o anumită opoziţie în spaţiu, analog
rezistenţei întâmpinate de electroni în conductori. Valoarea fluxului
magnetic dezvoltat în spaţiu este proporţională cu cantitatea forţei
magnetice aplicate împărţită la cantitatea opoziţiei faţă de flux.
Precum tipul conductorului determină rezistenţa sa specifică faţă de
curentul electric, şi tipul materialului ce ocupă spaţiul în care este
aplicat câmpul magnetic determină opoziţia specifică faţă de fluxul
magnetic.

Pe când un flux electric dintre doi conductori permite acumularea
electronilor liberi în cadrul acelor conductori, un flux magnetic
permite acumularea unei anumite „inerţii” de deplasare a electronilor
prin conductorul ce produce câmpul.

/Bobinele/ sunt componente special concepute, pentru a profita de acest
fenomen, sub forma unei înfăşurări de material conductor. Această formă
suportă un câmp magnetic mai intens decât cel produs de un simplu fir.
Unele înfăşurari ale bobinelor sunt realizate în jurul unui anumit tip
de material, numit /miez/. Miezul unei bobine poate fi drept, sau poate
forma un drum închis (pătrat, rectangular, circular) pentru menţinearea
completă a fluxului magnetic. Toate aceste opţiuni de design au efect
final asupra performanţelor şi caracteristicilor bobinelor.

Simbolul unei bobine, precum cel al condensatorului, este simplu,
reprezentând înfăşurarea firului. Deşi o înfăşurare generală este
simbolul oricărei bobine, cele cu miez sunt câteodată deosebite de
celelalte prin adăugarea a două linii paralele cu axa sa. Un simbol mai
nou pentru bobină nu mai reprezintă înfăşurărea propriu-zisă, ci se
limitează la reprezentarea câtorva „cocoaşe” în serie:

#+CAPTION: simbolul bobinei
[[./poze/00355.png]]

Curentul electric produce în cazul de mai sus un câmp magnetic
concentrat în jurul bobinei, iar acest flux magnetic reprezintă o
stocare de energie cinetică datorată deplasării electronilor prin
înfăşurare. Cu cât valoarea curentului prin bobină este mai mare, cu
atât va fi mai puternic câmpul magnetic şi cu atât mai mare va fi
energia stocată de bobină.

#+CAPTION: câmpul magnetic în jurul unei bobine conectate în circuit
[[./poze/00320.png]]

Datorită faptului că bobinele stochează energia cinetică a electronilor
ce se deplasează prin înfăşurare sub forma câmpului magnetic,
comportamentul acestor dispozitive este foarte diferit de cel al
rezistorilor (care pur şi simplu disipă energia sub formă de căldură)
dintr-un circuit. Energia stocată dintr-o bobină depinde de cantitatea
de curent ce o străbate. Abilitatea unei bobine de a stoca energie în
funcţie de curent se traduce printr-o tendinţă de menţinere constantă a
curentului ce o străbate. Cu alte cuvinte, bobinele tind să se opună
/variaţiei/ curentului. Atunci când valoarea curentului printr-o bobină
creşte sau deşcreşte, aceasta „rezistă” /variaţiei/ producând o tensiune
la bornele sale de polaritate inversă (opusă) variaţiei.

Pentru a stoca energie într-o bobină, curentul prin aceasta trebuie să
crească. Acest lucru înseamnă că şi câmpul magnetic trebuie să crească
în forţă, iar această variaţie a forţei câmpului produce la rândul ei o
cădere tensiune conform principiului (auto-)inducţiei electromagnetice.
De asemenea, pentru a ceda energia stocată într-o bobină, curentul prin
aceasta trebuie să scadă. Acest lucru înseamnă că şi câmpul magnetic
trebuie să descrească în forţă, iar această variaţie a câmpului magnetic
auto-induce o cădere de tensiune de polaritate opusă.

Asemenea legii de mişcare a lui Newton („un obiect în mişcare tinde să
rămână în mişcare; in obiect în repaos tinde să rămână în repaos”) ce
descrie tendinţa corpurilor de a se opune variaţiei (schimbărilor)
vitezei, putem defini tendinţa unuei bobine de a se opune variaţiei
curentului asfel: „Electronii ce se deplasează printr-o bobină tind să
rămână în mişcare; electronii ce se află în repaos într-o bobină tind să
rămână în repaos.”. Teoretic, o bobină scurt-circuitată va menţine o
valoare constantă a curentului la bornele sale fără niciun ajutor
extern:

#+CAPTION: menţinerea constantă a curentului la bornele bobinei
#+CAPTION: scurt-circuitate
[[./poze/00321.png]]

Practic însă, abilitatea unei bobine de susţinere individuală a unui
curent la bornele sale se poate realiza doar cu ajutorul firelor
supraconductoare, deoarece rezistenţa inerentă oricărui conductor normal
este suficientă pentru disiparea rapidă a puterii din circuit şi
descreşterea a curentului fără vreo sursă externă de putere.

Când curentul printr-o bobină creşte, aceasta va genera o cădere de
tensiune în direcţia opusă deplasării electronilor, comportamentul fiind
asemenea unei sarcini. În această situaţie, spunem că bobina se
/încarcă/, deoarece energie stocată sub formă de câmp magnetic creşte.
Observaţi polaritate tensiuni faţă de direcţia curentului:

#+CAPTION: bobina se comportă ca o sarcină atunci când absoarbe curent
#+CAPTION: din circuitul exterior
[[./poze/00322.png]]

Atunci când curentul prin bobină deşcreşte, căderea de tensiune generată
de aceasta este îndreptată spre direcţia de deplasare a electronilor,
comportamentul fiind asemenea unei surse. În această situaţie, spunem că
bobina se /descarcă/, deoarece stocul de energie descreşte, fiind
elibertă în circuitul extern. Obervaţi polaritatea căderii de tensiune
faţă de direcţia curentului:

#+CAPTION: bobina se comportă precum o sursă atunci când eliberează
#+CAPTION: curent în circuitul exterior
[[./poze/00323.png]]

Dacă conectăm bursc o bobină nemagnetizată la o sursă de putere, bobina
va rezista iniţial curgeri electronilor prin generarea unei căderi de
tensiune egală cu cea a sursei. Pe măsură ce curentul începe să crească,
se va crea un câmp magnetic din ce în ce mai puternic ce absoarbe
energie de la sursă. Eventual, curentul atinge valoarea maximă şi
creşterea sa se opreşte. În acest moment, bobina nu mai absoarbe energie
de la sursă, iar căderea de tensiune la bornele sale este minimă (tinde
spre zero) (curentul rămâne la valoarea sa maximă). Pe măsura ce o
bobină stochează o cantiate mai mare de energie, curentul prin aceasta
creşte, iar căderea de tensiune scade. Obervaţi că acest comportament
este exact opus comportamentului condensatorului, acolo unde stocarea
energie duce la creşterea căderii de tensiune pe component!
Condensatoarele stochează energia prin menţinerea unei tensiuni statice
între armăturile sale, iar bobinele stochează energie prin menţinerea
unui curent prin înfăşurarea sa.

Măsura capacităţii unei bobine de stocare a energiei pentru o anumită
valoare a curentului se numeşte /inductanţă/. Inductanţă măsoară şi
intensitate opoziţiei variaţiei de curent (valoarea tensiunii
auto-induse pentru o anumită rată de variaţie a curentului). Simbolul
acesteia este „L”, iar unitatea de măsură este Henry, prescurtat „H”.

Sumar:

-  Bobinele reacţionează variaţiei curentului ce le străbate generând o
   cădere de tensiune la bornele sale de polaritate opusă variaţiei
-  Atunci când curentul prin bobină creşte, aceasta se comportă precum o
   sarcina: va exista o cădere de tensiune la bornele sale pe măsură ce
   absoarbe energie din circuit (negativă la intrarea curentului în
   bobină şi pozitivă la ieşire, precum un rezistor)
-  Atunci când curentul prin bobină descreşte, aceasta se comportă
   precum o sarcină: crează o tensiune la bornele sale pe măsură ce
   eliberează energie în circuit (pozitivă la intrarea curentului şi
   negativă la ieşire, precum o baterie)
-  Proprietatea unei bobine de a stoca energie sub formă de câmp
   magnetic (şi în consecinţă de a se opune variaţiei curentului) se
   numeşte /inductanţă/ (L). Unitatea sa de măsură este /Henry/ (H)

** Relaţia tensiune-curent pentru bobină

Bobinele nu au o „rezistenţă” stabilă precum rezistenţele sau
conductoarele. Totuşi, există o relaţie matematică dintre tensiunea şi
curentul unei bobine, asfel:

#+CAPTION: Legea lui Ohm pentru bobine
[[./poze/10269.png]]

Forma acestei ecuaţii este asemănătoare cele pentru condensatoare.

Precum este şi cazul condensatoarelor, comportamentul bobinelor depinde
de variabila timp. Pe lângă rezistenţa specifică spirelor înfăsurării (o
vom presupune egală cu zero pentru simplificarea expunerii), căderea de
tensiune la bornele unei bobine este strâns legată de viteza (rata) de
variaţie a curentului în timp.

Să presupunem o bobină perfectă (rezistenţă de 0 ohmi a firelor)
introdusă într-un circuit în care putem varia cantitatea de curent cu
ajutorul unui potenţiometru conectat ca şi rezistor variabil:

#+CAPTION: curent constant printr-o bobină
[[./poze/00404.png]]

Dacă mecanismul potenţiometrului rămâne într-o poziţie fixă (perie nu se
mişcă), ampermetrul conectat în serie va citi o valoarea constantă a
curentului, iar voltmetrul conectat în paralel cu bobina va înregistra 0
volţi. În aceast scenariu, rata instantanee de variaţie a curentului
(di/dt) este egală cu zero, deoarece curentul este stabil (constant).
Ecuaţie ne spune că având o variaţie de 0 amper pe secundă (nu există de
fapt variaţie) pentru di/dt, căderea de tensiune la bornele bobine
trebuie să fie egală cu zero. Din punct de vedere fizic, dacă nu există
o variaţie a curentului, câmpul magnetic generat de bobină va fi
constant. Fără o variaţia a fluxului magnetic (dΦ/dt = Weber pe
secundă), nu va există nicio cădere de tensiune în lungul bobinei
datorată inducţiei.

#+CAPTION: relaţia curent-tensiune în cazul bobinei - curent constant
[[./poze/00405.png]]

Dacă deplasăm uşor peria potenţiometrului în „sus”, rezistenţa sa,
„văzută” de circuit, scade. Efectul este creşterea curentului prin
circuit, asfel că indicaţia ampermetrului va creşte uşor:

#+CAPTION: curent variabil printr-o bobină
[[./poze/00406.png]]

Presupunând că peria potenţiometrului se deplasează cu o /rată/
constantă, asfel încât creşterea valorii curentului prin bobină să fie
constantă (linie dreaptă pe graficul timp-curent), valoarea termenului
di/dt din formulă va fi una constantă. Această valoare fixă, înmulţită
cu inductanţă bobinei în Henry (de asemenea fixă), rezultă într-o
valoare constantă a tensiunii. Fizic, creşterea progresivă a curentului
dă naştere unui câmp magnetic de asemenea în creştere. Acesată creştere
progresivă a fluxului magnetic la rândul ei, determină inducerea unei
tensiuni în bobină aşa cum rezultă din ecuaţia inducţiei lui Faraday: e
= N(dΦ/dt). Polaritatea aceastei tensiuni auto-induse de-a lungul
bobinei (înfăşurării) se opune variaţiei curentului. Cu alte cuvinte,
polaritatea tensiunii induse datorată /creşterii/curentului se va
orienta /împotriva/ direcţiei curentului, încercând să menţină curentul
la vechea sa valoare. Acesta este de fapt un principiu mai general expus
în /Legea lui Lenz/, ce spune că un efect indus va fi tot timpul opus
cauzei ce-l produce.

În acest scenariu, bobina se comportă precum o /sarcină/, cu partea
negativă a tensiunii induse ca loc de intrare al electronilor, iar
partea pozitivă a tensiunii induse ca loc de ieşire al lor.

#+CAPTION: relaţia curent-tensiune în cazul bobinei - rata de variaţie
#+CAPTION: constantă a curentului
[[./poze/00407.png]]

Modificând rata de creştere a curentului prin bobine prin deplasarea în
sus a periei potenţiometrului la diferite viteze rezultă în valori
diferite ale căderilor de tensiune la bornele bobine, cu aceeiaşi
polaritate ca şi mai înainte (opusă creşterii curentului).

#+CAPTION: relaţia curent-tensiune în cazul bobinei - rata de variaţie a
#+CAPTION: curentului nu este constantă
[[./poze/00408.png]]

Vedem că şi în acest caz avem de a face cu funcţia /derivată/ în cazul
bobinei. În termenii analizei matematice, spunem că tensiunea indusă
de-a lungul bobine este /derivata curentului prin bobină/, adică,
tensiunea este proporţională cu rata de variaţie a curentului în funcţie
de timp.

Inversând direcţia de deplasare a periei potenţiometrului („jos”),
rezistenţa sa, „văzută” de circuit, creşte. Curentul, prin urmare, va
scădea prin circuit (valoare negativă pentru raportul di/dt). Bobina, ce
se opune tot timpul variaţiei curentului, va produce o cădere de
tensiune contrară direcţiei variaţiei:

#+CAPTION: curent variabil printr-o bobină
[[./poze/00409.png]]

Valoarea tensiunii produse de bobina va depinde de rata (viteza) de
descreştere a curentului prin aceasta. Conform legii lui Lenz, tensiunea
indusă se va opune variaţiei curentului. Cu un curent ce /descreşte/,
polaritatea tensiunii este orientată asfel încât să menţină curentul la
valoarea sa precedentă. În acest scenariu, bobina se comportă precum o
/sursă/, cu partea negativă a tensiunii induse la capătul de ieşire al
electronilor, iar partea pozitivă la capătul de intrare. Cu cât curentul
descreşte mai rapid, cu atât bobina va produce o tensiune mai mare, în
încercarea sa de menţinere constantă a curentului prin eliberarea
energiei stocate spre circuit.

Din nou, cantiatea de tensiune la bornele unei bobine perfect este
direct proporţională cu rata variaţiei curentului prin aceasta. Singura
diferenţa între cazurile de creştere şi descreştere ale curentului este
polaritatea tensiunii induse. Pentru aceeiaşi rată de creştere sau
descreştere (variaţie) a curentului cu timpul, magnitudinea (valoarea
absolută) a tensiunii va fi aceeiaşi. De exemplu, o variaţiei de di/dt =
2 A/s va produce aceeiaşi cantitate de tensiune indusă la bornele unei
bobine precum o variaţie de di/dt = -2 A/s, însă de polaritate diferită.

Dacă variaţia curentului prin circuit este foarte rapidă, se vor produce
căderi de tensiuni foarte mari. Să considerăm următorul circuit:

#+CAPTION: circuit electric
[[./poze/00410.png]]

În acest circuit, un neon este conectat la bornele unei bobine. Un
întrerupător este folosit pentru controlul curentului din circuit, iar
puterea din circuit este generată de o baterie de 6 volţi. Când
întrerupătorul este închis, bobina se va opune pentru scurt timp
variaţiei curentului de la 0 (circuit deschis) la o anumită valoare
(circuit închis), dar căderea de tensiune la bornele sale va fi foarte
mică. Pentru ionizarea gazului din interiorul neonului, acesta nu poate
fi aprins de cei 6 volţi produşi de baterie, sau de căderea mică de
tensiune datorată variaţiei curentului prin bobină la închiderea
întrerupătorului:

#+CAPTION: circuit electric
[[./poze/00411.png]]

Când circuitul este deschis însă, întrerupătorul introduce o rezistenţă
extrem de mare în circuit (rezistenţa aerului dintre contactele sale).
Această introducere bruscă a unei rezistenţe foarte mari în circuit
rezultă în scăderea aproape instantă a curentului din circuit la
valoarea zero. Matematic, termenul di/dt va avea o valoare foarte mare,
negativă. O asemenea variaţie puternică a curentului de la o anumită
valoare la zero într-un interval de timp foarte scurt, va induce o
tensiune foarte mare la bornele bobinei, de polaritate negativă în
stânga şi pozitivă în dreapta, chiar dacă doar pentru un scurt moment
până când curentul scade la zero:

#+CAPTION: circuit electric
[[./poze/00412.png]]

Pentru efect maxim, marimea bobine ar trebuie să fie cât mai mare
posibil (o inductanţă de cel puţin 1 Henry).

** Factori ce influenţează inductanţa

Există patru factori de bază în construcţia bobinelor ce influenţează
valoarea inductanţei create. Toţi aceşti factori se referă la valoarea
fluxului magnetic creat pentru o anumită valoare a forţei magnetice:

**** Numărul spirelor din înfăşurare

Toţi ceilalţi factori fiind egali, un număr mai mare de spire în
înfăşurarea bobine rezultă într-o valoare mai mare a inductanţei, şi
invers.

/Explicaţie:/ Un număr mai mare de spire se traduce printr-o forţă
magnetică mai mare (în amperi), pentru o anumită valoare a curentului
prin bobină.

#+CAPTION: valoarea inductanţei create de o bobină în funcţie de numărul
#+CAPTION: de spire din înfăşurare
[[./poze/00324.png]]

**** Aria înfăşurării

Toţi ceialţi factorii fiind egali, o arie mai mare a înfăşurării
(privind în lungul înfăşurării la secţiunea transversală a acesteia)
rezultă într-o inductanţă mai mare, şi invers.

/Explicaţie:/ O arie mai mare a înfăşurării prezintă o opoziţie mai mică
faţă de formarea fluxului magnetic, pentru o anumită valoarea a forţei
câmpului magnetic.

#+CAPTION: valoarea inductanţei create de o bobină în funcţie de aria
#+CAPTION: înfăşurării
[[./poze/00325.png]]

**** Lungimea înfăşurării

Toţi ceialţi factorii fiind egali, cu cât lungimea înfăşurării este mai
mare, cu atât inductanţa este mai mică, şi invers.

/Explicaţie:/ O cale mai lungă pentru fluxul magnetic rezultă într-o
opoziţie crescută faţă de formarea acelui flux, pentru o anumită valoare
a forţei magnetice.

#+CAPTION: valoarea inductanţei create de o bobină în funcţie de
#+CAPTION: lungimea înfăşurării
[[./poze/00326.png]]

**** Materialul miezului

Toţi ceialţi factorii fiind egali, cu cât permeabilitatea magnetică
miezului înfăşurării este mai mare, cu atât mai mare este inductanţa, şi
invers.

/Explicaţie:/ Un miez dintr-un material cu o permeabilitate magnetică
mai mare rezultă într-un flux magnetic mai mare pentru o anumită valoare
a forţei magnetice.

#+CAPTION: valoarea inductanţei create de o bobină în funcţie de
#+CAPTION: materialul miezului - aer vs. fier
[[./poze/00327.png]]

**** Formula de calcul a inductanţei

O aproximare pentru calcularea inductanţei oricărei înfăşurări se poate
obţine cu următoarea formulă:

#+CAPTION: formula de calcul a inductanţei
[[./poze/10237.png]]

Această formulă este doar aproximativă, deoarece permeabilitatea
magnetică variază odatată cu variaţia intensităţii câmpului magnetic
(vezi neliniaritatea curbelor „B-H” pentru diferite materiale). Dacă
termenul µ (permeabilitatea) din ecuaţia de mai sus nu este stabil, nici
inductanţa (L) nu va fi perfect stabilă atunci când apar variaţii ale
curentului prin înfăşurare. Dacă histerezisul miezului este suficient de
mare, acest lucru se va răsfrânge asupra inductanţei bobinei. La
construcţia bobinelor se încercă minimizarea acestor efecte prin
realizarea bobinei în aşa fel încât densitatea fluxului magnetic nu
atinge niciodată nivelul de saturaţie, iar bobina funcţionează în
porţiunea mai liniară a curbei de magnetizaţie B-H.

Bobinele variabile sunt de obicei concepute asfel încât să fie posibilă
variaţia numărului de înfăşurări folosite în orice moment, sau prin
schimbarea miezului.

** Bobine serie şi paralel

**** Inductanţa bobinelor în serie

La conectarea bobinelor în serie, inductanţa totală este suma
inductanţelor individuale ale bobinelor. Acest lucru se datorează
faptului că inductaţa este valoarea căderii de tensiune pe o bobină în
funcţie de rata de variaţie a curentului prin ea. Dacă bobinele sunt
conectate în serie, prin urmare având acelaşi curent pe la borne şi
aceeiaşi rată de variaţia a acestuia, atunci valoarea totală a căderii
de tensiune ca urmare a variaţiei curentului va fi suma căderilor
individuale, pe fiecare bobină; se crează asfel o tensiune totală mult
mai mare decât este posibilă pe fiecare bobină în parte, dacă aceasta ar
fi fost conectată singură în circuit. O valoare mai mare a tensiunii
pentru aceeiaşi valoare a variaţiei curentului înseamnă o inductanţă mai
mare.

#+CAPTION: bobine legate în serie
[[./poze/00328.png]]

Asfel, inductanţa totală pentru bobinele serie este mai mare decât
inductanţele individuale ale bobinelor. Formula pentru calcularea
inductanţei serie este asemănătoare celei pentru calculu rezistenţelor
în serie:

#+CAPTION: inductanţa totală a bobinelor serie
[[./poze/10238.png]]

**** Inductanţa bobinelor în paralel

La conectarea bobinelor în paralel, inductanţa totală este mai mică
decât inductanţele individuale ale bobinelor. Explicaţia este
asemănătoare celei pentru conectarea bobinelor în serie. Măsura
inductanţei este valoarea căderii de tensiune pe bobină pentru o anumită
rată de variaţie a curentului prin aceasta. Din moment ce valoarea
curentului prin fiecare bobină este doar o fracţiune din valoarea totală
a curentului, iar tensiunea pe fiecare bobină paralelă este egală, o
modificare a valorii totale a curentului va duce la o cădere de tensiune
pe fiecare bobină în parte mult mai mică decât dacă fiecare bobină ar fi
fost considerată separat (legată singură în circuit). O cădere de
tensiune mai mică pentru aceeiaşi rată de variaţie a curentului înseamnă
o inductanţă mai mică.

#+CAPTION: bobine legate în paralel
[[./poze/00329.png]]

Prin urmare, inductanţa totală este mai mică decât valoarea inductanţei
ce ar fi fost posibilă pe fiecare bobină luată în parte. Formula de
calcul al inductanţei paralele are aceeiaşi formă ca şi a rezistenţelor
conectate în paralel:

#+CAPTION: inductanţa totală a bobinelor paralel
[[./poze/10239.png]]

Sumar:

-  Inductanţele serie se adună
-  Inductanţele paralel scad

** Consideraţii practice (bobina)

Bobinele, la fel ca toate celelalte componente, au anumite limite ce
trebuiesc luate în considerare dacă se doreşte operarea eficientă şi
siguranţa a circuitelor din care fac parte.

*** Curentul maxim printr-o bobină

Bobinele sunt realizate din conductori înfăşuraţi. Orice conductor are o
limită maximă a capacităţii curentului prin el, limită datorată
rezistenţei şi abilităţii acestuia de a elimina căldura creată. Din
această cauză, trebuie să fim atenţi la valoarea curentului maxim
permisă printr-o bobină.

*** Circuitul echivalent a unei bobine

Orice conductor din care este realizat bobina prezintă o anumită
rezistenţă electrică. Adeseori, cerinţele circuitului impun cea mai mică
dimensiune posibilă bobinelor din componenţă. Din acest motiv, nu există
o bobină „ideală”. Conductorii bobinelor prezintă de obicei o rezistenţă
electrică serie substanţială. Distanţa foarte mică dintre doi conductori
adiacenţi ai înfăsurării dă naştere unei capacităti parazite. Toate
aceste lucruri interacţionează cu caracteristicile pur inductive ale
tuturor bobinelor.

Spre deosebire de condensatoare, ce sunt relativ uşor de confecţionat
pentru obţinerea unor efecte parazite neglijabile, bobinele sunt greu de
găsit în forma lor „pură”. În unele aplicaţii, aceste caracteristici
nedorite pro pune serioase probleme inginereşti.

*** Mărimea fizică a bobinelor

Fizic, bobinele tind să fie mult mai mare decât condensatoarele, pentru
aceiaşi valoare a energiei stocate. Acest lucru este cu atât mai
adevărat dacă luăm în considerare condensatoarele electrolitice, ce
permit stocarea unei energii (capacitive) mari într-un spaţiu relativ
mic. Dacă dorim stocarea unei energii mari într-un volum mic, într-un
anumit circuit pe care-l proiectăm, dacă putem alege între o bobină şi
un condensator, de cele mai multe ori alegerea corectă o reprezintă
condensatorul.

O excepţie notabilă a acestei regului o reprezintă aplicaţii care
necesită capacităţi sau inductanţe extrem de mari pentru stocarea
energiei electrice: bobinele realizate din fire supraconductoare
(rezistenţă electrică zero) sunt mai practice din punct de vedere al
realizării lor decât condensatoarele de aceiaşi valoare, şi probabil
sunt şi mai mici.

*** Interferenţa cauzată de bobine

Bobinele pot afecta componentele adiacente dintr-un circuit electric sau
electronic datorită câmpurilor magnetice create. Aceste câmpuri se
întind pe o distanţa relativ mare fată de bobină. Acest lucru este
adevărat mai ales în cazul în care există şi alte bobine în apropierea
acesteia. În cazul în care câmpurile magnetice a două sau mai multe
bobine se „cuplează”, în circuit vor exista inductanţe mutuale precum şi
inductanţe proprii, ducând la efecte nedorite.

Acesta este un alt motiv pentru care, la proiectarea circuitelor, se
aleg de obicei condensatoare în dauna bobinelor, acolo unde acest lucru
este posibil: câmpul electric al condensatoarelor nu se „împrăştie” pe o
suprafaţă mare precum cel al bobinelor, şi nu generează efecte mutuale
cu celelalte componente din circuit.

Sumar:

-  
-  

* Constante de timp

** Răspunsul tranzitoriu al condensatorului

Condensatorii tind să se comporte asemenea bateriilor secundare datorită
posibilităţii de stocare şi eliberare ulterioară a energiei sub formă de
câmp electric. Un condensator complet descărcat generează o tensiune de
zero volţi la bornele sale, iar un condensator încărcat menţine o
valoare constantă a tensiunii la bornele sale, asemenea unei baterii.
Atunci când aceştia sunt introduşi într-un circuit cu alte surse de
tensiune, abosrb energie de la aceste surse, la fel precum o baterie
secundară se încarcă atunci când este conectată la un generator. Un
condensator complet descărcat, având cădere de tensiune zero la bornele
sale, conectată la o sursă de tensiune, se va comporta iniţial precum un
scurt circuit, „trăgând” un curent maxim de la sursă pe măsură ce se
încarcă. Cu timpul, tensiunea la bornele sale creşte spre valoarea
tensinii aplicate de sursă, iar curent prin condensator scade din
această cauză. După ce condensatorul a atins valoarea maximă a tensiunii
sursei, încetează să mai tragă curent de la această, şi se comportă
practic precum un circuit deschis.

#+CAPTION: circuit RC
[[./poze/00330.png]]

Atunci când întrerupător este închis prima dată, tensiunea la bornele
condensatorului (considerat complet descărcat) este de zero volţi; de
aceea, în primă fază se comportă precum un scurt-circuit. Cu timpul,
tensiunea condensatorului creşte până la valoarea tensiunii bateriei,
moment în care condensatorul se comportă precum un circuit deschis. În
această configuraţie, curentul prin circuit este determinat de diferenţe
de tensiune dintre baterie şi condensator, împărţită la valoarea
rezistenţei, 10 kΩ. Pe măsură ce tensiune condensatorului se apropie de
cea a baterie, curentul prin circuit se apropie şi el de valoarea zero.
Odată atinsă tensiunea bateriei de către condensator (15 V), curentul va
fi exact zero.

#+CAPTION: circuit RC - graficul variaţiei tensiunii condensatorului cu
#+CAPTION: timpul
[[./poze/00331.png]] **

#+BEGIN_EXAMPLE
    ------------------------------------------------
    | Timp     | Tensiune | Tensiune    | Curent   |
    |(secunde) | baterie  | condensator |          |
    |----------------------------------------------|
    |    0     |   15 V   |     0 V     | 1500 uA  |
    |----------------------------------------------|
    |   0.5    |   15 V   |  5.902 V    | 909.8 uA |
    |----------------------------------------------|
    |    1     |   15 V   |  9.482 V    | 551.8 uA |
    |----------------------------------------------|
    |    2     |   15 V   |  12.970 V   | 203.0 uA |
    |----------------------------------------------|
    |    3     |   15 V   |  14.253 V   | 74.68 uA |
    |----------------------------------------------|
    |    4     |   15 V   |  14.725 V   | 27.47 uA |
    |----------------------------------------------|
    |    5     |   15 V   |  14.899 V   | 10.11 uA |
    |----------------------------------------------|
    |    6     |   15 V   |  14.963 V   | 3.718 uA |
    |----------------------------------------------|
    |    10    |   15 V   |  14.999 V   | 0.068 uA |
    ------------------------------------------------
#+END_EXAMPLE

În timp, tensiunea condensatorului se apropie de 15 volţi iar curentul
se apropie de zero; acest grafic se numeşte /asimptotic/, adică, ambele
variabile se apropie din ce în ce mai tare de valoarea lor finală cu
timpul, dar niciuna nu atinge exact acea valoare. Din punct de vedere
practic însă, putem presupune că valoarea tensiunii la bornele
condensatorului atinge la un moment dat 15 volţi, iar curentul zero
amperi.

Sumar:

-  Condensatoarele se comportă aproximativ asemenea bateriilor secundare
   în cazul aplicării unei tensiuni la bornele lor: reacţia iniţială
   este de a produce un curent foarte mare ce tinde spre zero cu timpul
-  Un condensator complet descărcat se comportă iniţial asemenea unui
   scurt circuit atunci când la bornele sale se aplică o anumită
   tensiune. După ce se încarcă la valoarea tensiunii sursei de
   alimentare, se comportă precum un circuit deschis
-  Într-un circuit RC (rezistor-condensator) alimentat, tensiunea
   condensatorului creşte de la zero la valoarea sursei de alimentare,
   pe când curentul trece de la valoarea maximă spre zero; ambele
   variabile au o variaţie puternică la început, şi se apropie tot mai
   greu de valorile lor finale odată cu trecerea timpului

** Răspunsul tranzitoriu al bobinei

O bobină complet descărcată (nu există câno magnetic), prin care nu
trece niciun curent, la conectarea unei surse de tensiune la bornele
sale, se va comporta iniţial asemenea unui circuit deschis (încearcă să
menţină un curent de zero amperi), căderea de tensiunea la bornele sale
fiind maximă. În timp, curentul creşte spre valoarea maximă permisă de
circuit, iar tensiunea scade spre zero. Odată atinsă valoarea de zero
volţi (pentru o bobină ideală), curentul rămâne la nivelul maxim, iar
bobina se va comporta asemenea unui scurt circuit.

#+CAPTION: circuit RL
[[./poze/00332.png]]

La închiderea întrerupătorului, căderea de tensiune pe bobină sare
direct la valoarea tensiunii bateriei (precum un circuit deschis) şi
scade spre zero cu timpul (ajungând să se comporte precum un
scurt-circuit). Tensiunea pe bobină se determină calculând care este
căderea de tensiune de pe R cunoscând curentul prin bobină; diferenţa
dintre tensiunea bateriei şi cea a rezistorului este tensiunea de pe
bobină. La închiderea iniţială a întrerupătorului, curentul este zero,
dar creşte apoi cu timpul până ajunge să fie egală cu raportul dintre
tensiunea furnizată de baterie şi rezistenţa rezistorului conectat în
serie (1 Ω în acest caz). Comportamentul acest este exact invers faţă de
circuitul RC (rezistor-condensator), unde curentul iniţial a fost maxim
iar tensiunea pe condensator zero.

#+CAPTION: raspunsul timp-tensiune al bobinei la conectarea unei surse
#+CAPTION: de tensiune la bornele sale într-un circuit RL
[[./poze/00333.png]] **

#+BEGIN_EXAMPLE
    ---------------------------------------------
    |   Timp   | Tensiune | Tensiune  | Curent   |
    |(secunde) | baterie  |  bobină   |          |
    |--------------------------------------------|
    |    0     |   15 V   |    15 V   |    0     |
    |--------------------------------------------|
    |   0.5    |   15 V   |  9.098 V  |  5.902 A |
    |--------------------------------------------|
    |    1     |   15 V   |  5.518 V  |  9.482 A |
    |--------------------------------------------|
    |    2     |   15 V   |  2.030 V  |  12.97 A |
    |--------------------------------------------|
    |    3     |   15 V   |  0.747 V  |  14.25 A |
    |--------------------------------------------|
    |    4     |   15 V   |  0.275 V  |  14.73 A |
    |--------------------------------------------|
    |    5     |   15 V   |  0.101 V  |  14.90 A |
    |--------------------------------------------|
    |    6     |   15 V   | 37.181 mV |  14.96 A |
    |--------------------------------------------|
    |    10    |   15 V   |  0.681 mV |  14.99 A |
    ---------------------------------------------
#+END_EXAMPLE

La fel ca în cazul circuitului RC, graficul tensiunii şi al curentului
cu timpul este /asimptotic/.

Sumar:

-  O bobină complet descărcată se comportă iniţial precum un circuit
   deschis atunci când la bornele sale este aplicată o tensiune. După ce
   se încarcă, curentul prin ea este maxim, iar tensiunea zero,
   comportamentul fiind asemenea unui scurt-circuit.
-  Într-un circuit rezistor-bobină, curentul bobinei trece de la zero la
   valoarea maximă, iar tensiunea de la valoarea maximă la zero; ambele
   variabile au o variaţie puternică la început.

** Calcularea tensiunii şi a curentului

**** Valorile iniţiale şi cele finale

Există o metodă sigură de calcul a tuturor variabilelor dintr-un circuit
reactiv (cu bobine şi/sau condensatori) de curent continuu. Primul pas
este identificarea valorilor iniţiale şi a celor finale pentru
/tensiune/ în cazul condensatoarelor şi pentru /curent/ în cazul
bobinelor. La închiderea întrerupătorului (sau deschiderea) dintr-un
circuit, componentul reactiv încearcă să menţină această cantitate
(tensiune pentru condensator, curent pentru bobină) la valoarea
existenţă înainte de acţionarea întrerupătorului; această valoarea este
prin urmare folosită ca valoare „iniţială”. Valoarea finală a acestei
mărimi este cantiatea la care ajunge după o durată de timp infinită de
la acţionarea întrerupătorului. Aceasta poate fi determinată în analiza
circuitului capacitiv considerând condensatorul un circuit deschis, iar
în cazul analizei circuitului inductiv, condiderând bobina un
scurt-circuit, deoarece acesta este comportamentul lor după ce sunt
încărcate la maxim (dupa o perioadă de timp infinită).

**** Constanta de timp

Următorul pas este calcularea /constantei de timp/ a circuitului: timpul
necesar pentru ca valorile tensiunii şi ale curentului să variaze cu
aproximativ 63% de la valorile lor de pornire până la valorile finale,
într-o situaţie tranzitorie. Într-un circuit RC serie, constanta de timp
este egală cu produsul dintre rezistenţa totală în ohmi şi capacitatea
în farazi. Pentru un circuit serie L/R, constanta de timp este egală cu
raportul dintre inductanţa totală în Henry şi rezistenţa totală în ohmi.
În ambele cazuri, constanta de timp se exprimă în /secunde/ şi este
simbolizată prin litera grecească „tau”, τ:

#+CAPTION: constanta de timp pentru circuitele serie RC şi L/R
[[./poze/10240.png]]

Creşterea şi descreşterea valorilor circuitului reactiv tranzitoriu,
este asimptotică, curbele graficului sunt prin urmare exponenţiale.

După cum am spus mai sus, constanta de timp este durata de timp necesară
pentru ca oricare dintre aceste valori să varieze cu 63% faţă de
valoarea lor iniţială spre cea finală. Cu fiecare constantă de timp,
aceste valori se situează cu 63% mai aproape de valoarea lor finală.
Formula matematică pentru determinarea precisă a procentelor variaţiei
este următoarea:

#+CAPTION: formulă
[[./poze/10241.png]]

Litera /e/ este constanta lui Euler, aproximativ 2.7182818. La formula
de mai sus s-a ajuns cu ajutorul analizei matematice, după analiza
asimptotică a valorilor circuitului. După un timp egal cu o constantă de
timp, procentul variaţiei faţă de valoarea iniţială este de:

#+CAPTION: formulă
[[./poze/10242.png]]

După o perioadă de două constante de timp, procentul variaţiei faţă de
valoarea iniţială este:

#+CAPTION: formulă
[[./poze/10243.png]]

După zece constante de timp:

#+CAPTION: formulă
[[./poze/10244.png]]

Cu cât perioada de timp de la aplicarea tensiunii bateriei la bornele
bobinei/condensatorului este mai lungă, cu atât este mai mare valoarea
numitorului fracţiei, întraga fracţie fiind asfel mai mică, iar totalul
scăzut din valoarea 1 se apropie eventual spre 1, sau, 100%.

Putem deduce o formulă universală pentru determinarea valorile
curentului şi ale tensiunii în circuitele tranzitorii, prin înmulţirea
aceste valori cu diferenţa dintre valorile iniţiale şi cele finale ale
tensiunii/curentului:

#+CAPTION: formula universală de calcul a variaţiei valorilor dintr-un
#+CAPTION: circuit ractiv de curent continuu tranzitoriu
[[./poze/10245.png]]

**** Analiza circuitului RC

Să analizăm circuitul RC serie de la începutul capitolului:

#+CAPTION: circuit serie RC
[[./poze/00330.png]]

Din moment ce constanta de timp (τ) a unui circuit RC serie este
produsul dintre rezistenţă şi capacitate, valoarea obţinută este de 1
secundă:

#+CAPTION: formulă
[[./poze/10246.png]]

***** Analiza tensiunii

Analizăm în acest caz tensiunea deoarece este valoarea pe care
condensatoarele încearcă să o menţină constantă. Cu toate că formula se
poate aplica la fel de bine şi pentru curent, valorile finale şi cele
iniţiale petru curent sunt de fapt derivate din tensiunea
condensatorului, prin urmare, calcularea tensiunii este o metodă mai
directă. Rezistenţa este de 10 kΩ iar capacitatea de 100 µF
(microfarad).

Dacă iniţial condensatorul este complet descărcat (0 V), putem folosi
această valoare pentru tensiunea iniţială. Valoarea finală va fi
tensiunea bateriei, 15 V. Formula universală pentru tensiunea
condensatorului în acest circuit arată asfel:

#+CAPTION: formulă
[[./poze/10247.png]]

După 7.25 de secunde de la aplicarea tensiunii la bornele
condensatorului (prin închiderea întrerupătorului), tensiunea va creşte
asfel:

#+CAPTION: formulă
[[./poze/10248.png]]

Deoarece tensiunea iniţială la bornele condensatorului a fost de 0 V, o
creştere cu 14.989 V se traduce printr-o cădere de tensiune de 14.989 la
bornele condensatorului după 7.25 s de la inchiderea circuitului.

***** Analiza curentului

Aceeiaşi formulă poate fi folosită şi pentru determinarea curentului din
circuit. Ştim că un condensator descărcat se comportă precum un scurt
circuit, prin urmare, curentul iniţial va fi maximul posibil în circuit:

#+CAPTION: formulă
[[./poze/10249.png]]

Ştim de asemenea că valoarea finală a curentului va fi zero, din moment
ce condensatorul se va comporta eventual precum un circuit deschis, prin
uramre, nu va exista curgere a electronilor prin circuit. Cunoscând
valorile iniţiale şi cele finale, putem folosi formula universală pentru
determinarea valorii curentului după 7.25 de secunde de la închiderea
aceluiaşi circuit RC de mai sus:

#+CAPTION: formulă
[[./poze/10250.png]]

Observăm că valoarea obiţinută este negativă, nu pozitivă! Acest lucru
înseamă o /descreştere/ a curentului şi nu creştere a acestuia în timp.
Din moment ce am început cu un curent de 1.5 mA, această descreştere de
1.4989 mA se traduce prin existenţa unui curent de 0.001065 mA (1.065
µA) după un interval de timp de 7.25 de secunde de la închiderea
circuitului.

Am fi putut determina curentul prin circuit după 7.25 s, scăzând
tensiunea condensatorului din tensiunea bateriei pentru obţinerea
tensiunii pe rezistor; aflam apoi curentul prin rezistor (şi prin întreg
circuitul) folosing legea lui Ohm (I=E/R). În ambele cazuri, ar trebui
să obţinem acelaşi răspuns:

#+CAPTION: formulă
[[./poze/10251.png]]

**** Analiza circuitului L/R

Să analizăm acum circuitul L/R serie de la începutul capitolului:

#+CAPTION: circuitul L/R serie
[[./poze/00332.png]]

Cu o inductanţă de 1 Henry şi o rezistenţă serie de 1 ohm, constanta de
timp a circuitului de faţă este de 1 secundă:

#+CAPTION: formulă
[[./poze/10252.png]]

***** Analiza curentului

Deoarece este un circuit inductiv, iar bobinele ştim că se opun
variaţiei curentului, vom aplica formula universală folosind valorile
iniţiale şi finale ale curentului. Dacă îniţial întrerupătorul este
deschis, curentul este egal cu zero (valoarea iniţială). După o perioadă
de timp infinită, curentul va atinge valoarea sa finală, egală cu
raportul dintre tensiunea sursei şi rezistenţa totală din circuit
(I=E/R), 15 A în acest caz.

Dacă vrem să aflăm valoarea curentului la 3.5 secunde după închiderea
întrerupătorului, aplicăm formula universală asfel:

#+CAPTION: formulă
[[./poze/10253.png]]

Din moment ce valoarea iniţială a curentului a fost zero, valoare
acestuia după 3.5 secunde este de 14.547 amperi.

***** Analiza tensiunii

Având doar un singur rezistor în circuit, calculăm mai întâi căderea de
tensiune pe acesta pentru timpul de 3.5 s:

#+CAPTION: formulă
[[./poze/10254.png]]

Făcând diferenţa între tensiunea bateriei şi cea a rezistorului, căderea
de tensiune pe bobină este de 0.453 pentru timpul de 3.5 s

#+CAPTION: formulă
[[./poze/10255.png]]

Sumar:

-  Formula universală a constantei de timp: #+CAPTION: formul universală
   a constantei de timp [[./poze/10245.png]]

Paşii pentru analiza circuitelor RC şi L/R:

1. Determinarea constantei de timp a circuitului (RC sau L/R)
2. Identificarea variabilei de calculat (tensiune pentr condensator,
   curentu pentru bobină)
3. Determinarea valorilor iniţiale şi finale a variabilei alese
4. Introducerea valorilor (iniţiale, finale, constantei de timp) în
   formula universală a constantei de timp şi rezolvarea acesteia
   (calcularea /variaţiei/)
5. Dacă valoarea iniţială a fost zero, atunci valoarea actuală la timpul
   specificat este egală cu variaţia calculată cu ajutorul formulei
   universale. În caz contrar, valoarea actuală este suma dintre
   variaţia calculată şi valoarea iniţială a variabilei

** De ce L/R şi nu LR

Pentru cei care studiază teoria circuitelor electrice pentru prima dată,
este destul de greu de înţeles motivul pentru care calculul constantei
de timp pentru un circuit inductiv este diferit faţă de circuitul
capacitiv. Pentru un circuit rezistor-condensator (RC), constanta de
timp (în secunde) se calculează ca produs dintre rezistenţă în ohmi şi
capacitatea în Farad: τ=RC. Totuşi, pentru un circuit rezistor-bobină
(L/R), constanta de timp se calculează ca raport dintre inductanţa în
Henry şi rezistenţă în ohmi: τ=L/R.

Această diferenţă a modului de calcul are implicaţii profunde asupra
analizei /calitative/ a răspunsului tranzitoriu al circuitului.
Circuitele RC au un răspuns mai rapid pentru o valoare mică a
rezistenţei şi un răspuns mai lent pentru o valoare mare a rezistenţei;
circuitele L/R sunt exact opusul, răspund mai rapid cu o rezistenţă mai
mare şi mai lent pentru una mai mică. Circuitele RC în general sunt
destul de intuitive, dar cele inductive sunt mai greu de înţeles.

Cheia care stă la baza înţelegerii circuitelor tranzitorii este o
înşuşire temeinică a conceptului /transferului de energie/ şi natura sa
electrică. Atât condensatoarele cât şi bobinele pot stoca energie,
condensatorul sub formă de câmp electric iar bobina sub formă de câmp
magnetic. Energie electrostatică a condensatoruli tinde să menţină
constantă valoarea tensiunii de la terminalele sale. Energia
electromagnetică a bobinei tinde să menţină constantă valoarea
curentului prin ea.

**** Descărcarea condensatorului şi a bobinei pe un rezistor

Să luăm în considerare ce se întâmplă în cazul fiecărui component
reactiv în momentul /descărcării/, şi anume, atunci când energia stocată
în dispozitiv (bobină sau condensator) este eliberată pe un rezistor şi
disipată de acesta sub formă de căldură:

#+CAPTION: descărcarea condensatorului şi a bobinei
[[./poze/00365.png]]

În ambele cazuri, căldura disipată pe/de rezistor constituie energie ce
/părăseşte/ circuitul, în consecinţă, componentul reactiv (condensatorul
sau bobina) îşi pierde energia stocată în timp; rezultatul este fie o
descreştere a tensiunii condensatorului sau o descreştere a curentului
bobinei, lucru reprezentat pe grafic. Cu cât rezistorul disipă mai multă
putere, cu atât mai rapidă este descărcarea dispozitivelor, deoarece
puterea, prin definiţie, este rata transferului de energie cu timpul.

Prin urmare, constanta de timp a unui circuit tranzitoriu depinde de
rezistenţa circuitului. Desigur, aceasta depinde şi de capacitatea de
stocare a componentului reactiv, dar ne vom concentra momentan doar pe
efectul rezistorului asupra circuitului. Constanta de timp a circuitului
este mai mică (o rată de descărcare mai rapidă) dacă valoarea
rezistorului este în aşa fel încât maximizează disiparea puterii (rata
transformării energiei în căldură) din circuit. Pentru un circuit
capacitiv, unde energia stocată este sub formă de tensiune, acest lucru
înseamnă că rezistorul trebuie să aibe o valoare mică a rezistenţei
pentru maximizarea curentului, oricare ar fi tensiunea existenţă. Pentru
un circuit inductiv, unde energia stocată este sub formă de curent,
acest lucru înseamnă că rezistorul trebuie să aibă o valoare mare a
rezistenţei pentru maximizarea căderii de tensiune, oricare ar fi
valoarea curentului (luând în considerare faptul că produsul dintre
tensiune şi curent este egal cu puterea).

**** Analogie mecanică pentru modul de stocare al energiei din
componentele reactive

Ca şi o analogie, putem recurge la o exemplificare mecanică a stocării
energiei sub formă capacitivă şi inductivă. Condensatoarele, stocând
energie electrostatic, sunt rezervoare de /energie potenţială/.
Bobinele, stocând energie electromagnetic (electro/dinamic/), sunt
rezervoare de /energie cinetică/. Mecanic, energia potenţială poate fi
reprezentată cu ajutorul unei mase suspendate, iar energia cinetică cu
ajutorul unei mase aflate în mişcare.

***** Analogia mecanică a energiei potenţiale pentru condensator

Să considerăm următoarea ilustraţie pentru condensator, considerând
energia stocată în acest ca fiind energie potenţială:

#+CAPTION: stocarea şi eliberarea energiei potenţiale - analogie pentru
#+CAPTION: modul de stocare al energiei pentru condensator
[[./poze/00366.png]]

Căruciorul, atunci când se afla în vârful pantei, posedă energie
potenţială datorată influenţei gravitaţiei şi poziţiei sale din vârf.
Dacă luăm în considerare sistemul de frânare al căruciorului, acesta
este analog rezistenţei circuitului/sistemului, iar căruciorul este în
acest caz condensatorul; întrebarea este, ce valoare (mică sau mare) a
rezistenţai ajută la o eliberare mai rapidă (parcurgerea mai rapidă a
pantei) a energiei potenţiale? Desigur, o rezistenţă minimă (lipsa
frânelor) ar duce la parcurgerea cea mai rapidă a pantei de către
cărucior! Fară ca sistemul de frânare să acţioneze, căruciorul se va
deplasa liber pe pantă în jos, folosind („consumând”) energie potenţială
pe măsură ce pierde din înălţime. Atunci când sistemul de frânare
acţionează la capacitate maximă, căruciorul nu se va deplasa la vale
(sau o va face foarte încet), iar energia sa potenţială se va păstra
pentru o perioadă mai îndelungată de timp. Acelaşi lucru se întâmplă şi
în cazul circutului capacitiv, ce se descarcă rapid dacă rezistenţa sa
este mică, şi se descarcă lent dacă rezistenţa este mare.

***** Analogia mecanică a energiei cinetice pentru bobină

Să considerăm acum o analigie mecanică pentru bobină, reprezentând
energie stocată de acesta sub formă cinetică:

#+CAPTION: stocarea şi eliberarea energiei cinetice - analogie pentru
#+CAPTION: modul de stocare al energiei pentru bobină
[[./poze/00367.png]]

De această dată, căruciorul se află la nivelul solului şi este deja în
mişcare. Energia sa în acest caz este energie cinetică (mişcare), nu
potenţială (înălţime). Din nou, considerând sistemul de frânare al
căruciorului ca fiind analog rezistenţei din circuit, atunci putem
considera căruciorul ca fiind bobina; întrebarea în acest caz este este
asemănătoare celei din cazul condensatorului, şi anume, ce valoare a
rezistenţei facilitează eliberarea rapidă a energiei cinetice stocate?
Desigur, o rezistenţă maximă (sistemul de frânarea acţionat la maxim) va
încetini căruciorul cel mai repede (într-o perioadă de timp cât mai
scurta). Cu sistemul de frânare acţionat la maxim, căruciorul se va opri
foarte repede, folosind („consumând”) energia cinetică pe măsură ce
încetineşte. Fără acţiunea frânelor, căruciorul se deplasează liber,
pentru o perioadă de timp infinita (neglijând frecarea şi rezistenţa
aerodinamică în acest caz, de dragul exemplificării), iar energia sa
cinetică va fi menţinută (stocată) pentru o perioadă lungă de timp.
Analog, un circuit inductiv se descarcă rapid dacă rezistenţa pe care se
descarcă este mare şi invers, se descarcă lent dacă rezistenţa este
mică.

** Cazuri speciale de calcul

Există cazuri de analiză a circuitelor de curent continuu tranzitorii în
care componentele reactive (condensatori sau bobine) nu sunt iniţial
„descărcate”, prin urmare, valorile iniţiale ale tensiunii şi curentului
nu sunt zero. Cu alte cuvinte, condensatorul poate fi parţial încărcat
la momentul iniţial (tensiunea la bornele sale este diferită de zero),
iar bobina poate fi deja străbătuta de un anumit curent la momentul
iniţial. Să luăm următorul circuit ca şi exemplu; iniţial întrerupătorul
este deschis, iar la momentul final acesta este închis:

#+CAPTION: circuit L/R
[[./poze/00334.png]]

Deoarece acesta este un circuit inductiv, începem analiza prin
determinarea valorilor iniţiale şi finale ale /curentului/. Acest pas
este extrem de important în analiza circuitelor inductive, deoarece
valorile iniţiale şi finale ale /tensiunii/ nu pot fi cunoscute decât
după determinarea curentului! Cu întrerupătorul în poziţia deschis
(condiţia iniţială), rezistenţa serie totală este de 3 Ω, ceea ce
limitează valoarea finală a curentului din circuit la 5 A:

#+CAPTION: formulă
[[./poze/10256.png]]

Asfel, chiar înainte de a închide întrerupătorul, avem un curent de 5 A
prin bobină, faţă de 0 A în exemplul din secţiunea precedentă (link!).
Când întrerupătorul este închis (condiţia finală), rezistorul de 1 Ω
este scurt-circuitat, iar valoarea totală a rezistenţei din circuit se
reduce la 2 Ω (R_{1}); valoarea finală a curentului prin circuit cu
întrerupătorul închis este:

#+CAPTION: formulă
[[./poze/10257.png]]

Prin urmare, bobina din acest circuit are un curent iniţial de 5 A şi
unul final de 7.5 A. Deoarece ne interesează ce se întâmplă în circuit
după închiderea întrerupătorului şi scurt-circuitarea rezistorului
R_{2}, calcularea constantei de timp se calculează pentru L_{1} şi
R_{1}: 1 Henry / 2 Ω, sau τ = 1/2 secunde. Cu aceste valori, putem acum
calcula valorile curentului în timp. Tensiune pe bobină este egală cu
diferenţa dintre tensiunea bateriei (15 V) şi produsul dintre curentul
circuitului (7.5 A) şi rezistenţa R_{1} (2 Ω). Dacă observăm că
tensiunea iniţială la bornele bobinei este de 5 V şi apoi scade la 0
volţi după un timp infinit de la închiderea întrerupătorului, putem
folosi aceste valori în formula universală a constantei (link!) de timp
pentru a ajunge la aceleaşi rezultate:

#+CAPTION: formulă
[[./poze/10258.png]] **

#+BEGIN_EXAMPLE
    |-------------------------------------------|
    |   Timp   | Tensiune | Tensiune  | Curent  |
    |(secunde) | baterie  |  bobină   |         |
    |-------------------------------------------|
    |    0     |   15 V   |    5 V    |   5 A   |
    |-------------------------------------------|
    |   0.1    |   15 V   |  4.094 V  | 5.453 A |
    |-------------------------------------------|
    |   0.25   |   15 V   |  3.033 V  | 5.984 A |
    |-------------------------------------------|
    |   0.5    |   15 V   |  1.839 V  | 6.580 A |
    |-------------------------------------------|
    |    1     |   15 V   |  0.677 V  | 7.162 A |
    |-------------------------------------------|
    |    2     |   15 V   |  0.092 V  | 7.454 A |
    |-------------------------------------------|
    |    3     |   15 V   |  0.012 V  | 7.494 A |
    |-------------------------------------------|
#+END_EXAMPLE

** Circuite complexe

Ce facem în cazul în care avem un circuit mai complicat decât
configuraţiile serie considerate până acum? Să luăm acest circuit, de
exemplu:

#+CAPTION: circuit RC complex
[[./poze/00335.png]]

Formula constantei de timp (τ=RC) se bazează pe un circuit capacitiv
serie simplu, format dintr-un condensator şi un rezistor conectate în
serie. Acelaşi lucru este valabil şi pentru constanta de timp în
circuitul inductiv serie simplu (τ=L/R). Ce putem face prin urmare
într-o situaţie asemănătoare celei de faţă, unde rezistorii sunt
conectaţi într-o configuraţie serie-paralel cu condensatorul/bobina?

Răspunsul este că putem folosi metodele învăţate la analiza reţelelor
(link!). Teorema lui Thevenin ne spune că putem reduce /oricare/ circuit
liniar la un circuit echivalent compus dintr-o sursă de tensiune, un
rezistor conenctat în serie cu aceasta şi o sarcină, urmând câţiva paşi
simpli. Pentru aplicarea teoremei lui Thevenin la circuitul de faţă,
considerăm componentul reactiv, condensatorul, ca fiind sarcina; pasul
următor este îndepărtarea acestuia din circuit pentru determinarea
tensiunii şi a rezistenţei Thevenin. Apoi, dupa ce am determinat
valorile din circuitul echivalent, reconectăm condensatorul şi
determinăm tensiunea şi curentul în funcţie de timp, exact cum am făcut
şi până acum.

După ce am identificat condensatorul ca fiind „sarcina” circuitului, îl
îndepărtăm şi determinam tensiunea la bornele sarcinii (întrerupătorul
este închis)

#+CAPTION: analiza circuitului RC complex folosind teorema lui Thevenin
- tensiunea Thevenin [[./poze/00336.png]] #+CAPTION: tabel
[[./poze/10259.png]]

Acest pas al analizei reflectă faptul că tensiunea la bornele sarcinii
(aceeiaşi ca la bornele rezistorului R_{2}) este de 1.8182 V atunci când
nu este conectată nicio sarcină. Dacă suntem atenţi, observăm că această
tensiunea este chiar tensiunea finală la bornele condensatorului,
deoarece un condensator complet încărcat se comportă precum un circuit
deschis (curent zero). Folosim această valoare a tensiunii pentru
circuitul echivalent Thevenin.

Pentru determinarea rezistenţei Thevenin, trebuie să eliminăm toate
sursele de putere din circuitul original şi să recalculăm rezistenţa aşa
cum este ea văzută de la terminalele sarcinii:

#+CAPTION: analiza circuitului RC complex folosind teorema lui Thevenin
- rezistenţa Thevenin [[./poze/00337.png]] #+CAPTION: formule
[[./poze/10260.png]]

Următorul pas este redesenarea circuitului original sub forma
circuitului echivalent Thevenin:

#+CAPTION: analiza circuitului RC complex folosind teorema lui Thevenin
- circuitul echivalent [[./poze/00338.png]]

Constanta de timp pentru acest circuit va fi egală cu produsul dintre
rezistenţa Thevenin şi capacitatea condensatorului (τ=RC). Cu valorile
de mai sus, putem face următoarele calcule:

#+CAPTION: formule
[[./poze/10261.png]]

În acest moment putem afla şi tensiunea la bornele condensatorului
direct din formula universală de calcul a constantei de timp. Să facem
calculele pentru o valoare de 60 de milisecunde. Deoarece este o formulă
capacitivă, vom face calculele în funcţie de tensiune:

#+CAPTION: formule
[[./poze/10262.png]]

Din nou, deoarece valoarea iniţială a tensiunii condensatorului am
presupus-o ca fiind zero volţi, căderea de tensiune actuală pe
condensator dupa un interval de 60 ms de la închiderea întrerupătorului
este suma dintre valoarea iniţială (0 V) şi cea finală (1.3325 V), adică
1.3325 V.

Sumar:

-  Pentru analiza circuitelor RC sau L/R mai complexe decăt cele serie
   simple, putem transforma circuitul într-un circuit echivalent
   Thevenin considerând compoentul reactiv (condensator sau bobină) ca
   fiind „sarcina” şi reducând restul componentelor la un circuit
   echivalent cu o sursă de tensiune şi un rezistor serie. Apoi,
   analizăm comportamentul circuitului în timp, folosind formula
   universală a constantei de timp

** Rezolvarea circuitului pentru variabila timp

În unele cazuri este necesară determinarea duratei de timp pentru care
circuitul va atinge o valoarea predeterminată. Acest lucru este în
special întâlnit în cazurile în care proiectăm circuitul RC sau L/R
pentru o aplicaţie în funcţie de timp. Pentru acest calcul, trebuie să
modificăm formula universală a constantei de timp. Cea originală arată
asfel:

#+CAPTION: formulă
[[./poze/10263.png]]

În acest caz dorim însă să realizăm un calcul în funcţie de timp. Pentru
aceasta, modificăm formula, şi scoatem variabila timp în stânga
formulei, în loc de „variaţie”:

#+CAPTION: formulă
[[./poze/10276.png]]

Unde /ln/ reprezintă /logaritmul natural/: inversa lui /e/:

Dacă e^{x} = a, atunci ln a = x: puterea la care trebuie ridicat /e/
pentru a produce rezultatul /a/

**** Exemplu

Folosim acelasi circuit rezistor-condensator de la începutul capitolului
şi ne folosim de datele deja determinate pentru a afla durata de timp
pentru a ajunge la ele:

#+CAPTION: circuit RC
[[./poze/00330.png]]

Constanta de timp este aceeiaşi, 1 secundă (10 kΩ înmulţit cu 100 µF);
iar valorile iniţiale şi finale rămân şi ele neschimbate (tensiunea
iniţială a condensatorului este iniţial 0 V, iar finală 15 V). După cum
reiese din tabelul de la începutul capitolului (link!), după 2 secunde
condensatorul va fi încărcat la 12.970 V. Să întroducem aşadar valoarea
de 12.970 V în formula determinată mai sus pentru a vedea dacă timpul
rezultat este de 2 secunde:

#+CAPTION: formulă
[[./poze/10266.png]]

Într-adevăr, răspunsul este cel aşteptat, şi anume 2 secunde. Putem însă
afla duratele de timp necesare încărcarii condensatorului pentru oricare
valoare din intervalul (iniţial, final). De exemplu, care este durata de
timp pentru care condensatorul se încarcă la 10 V?
